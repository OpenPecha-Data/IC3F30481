/ /amr-itomahadhenuyanAmarutsitryAdaramanasyasindhuMspr-ishanaiH/ napurohitaMsukhollayabr-iddhakapAlatubinAyabidhutenAsmAna?/ / /gang mtshan bdud rtsi'i dga' ston 'jo ba'i
'od/ /dad gsum yid kyi chu gter la reg pas/ /sngon med phan bde'i rlabs phreng 'phel bgyid pa/ /rnam 'dren ri bong can des bdag skyongs shig /

gzod nas thabs dang shes rab rnal 'byor gyis/ /thams cad mkhyen pa'i rgyal sar 'dzegs zin kyang / /'jam dpal dbyangs dang kun tu bzang po ltar/ /'gro ba sgrol slad rnam 'phrul
bsam mi khyab/ /de las dam pa'i grib bsil dang ldan zhing / /bsngags 'os me tog rab tu mdzes 'bar bas/ /'gro la 'dod rgu ster ba'i dpag bsam shing / /gangs ljongs bsod
nams bye ba'i mgron du khug /gang de'i rnam par dkar ba'i phrin las kyi/ /cha shas rer yang ngo mtshar 'bum g.yo ba/ /de kun srid zhi'i smra ba ji snyed pa/ /gcig tu tshogs
te brjod kyang bri ba med/ /'on te rgya mtsho che las dag byed rgyun/ /cung zad blangs pas dri ma 'khrud pa ltar/ /de bzhin dam pa'i yon tan srid pa na/ /rnyed par dka'
'di cha tsam gleng bar bgyi/ /spyi don gsum pa bdag cag rnams kyi 'dren pa dam pa khams gsum gyi mgon po/ nyan rang thams cad kyi bla ma/ byang chub sems dpa' rnams kyi
gtso bo/ dkyil 'khor rgya mtsho spro ba dang sdud pa'i byed po/ rigs thams cad kyi khyab bdag drug pa rdo rje 'chang chen po dang dbyer ma mchis pa mtshan brjod par dka'
ba don gyi slad du mtshan nas smos na dpal e waM chos ldan gyi mkhan rabs lnga bcu pa mkhan chen thams cad mkhyen pa rnal 'byor 'jam dpal bzang po bkra shis grags pa'i
rgyal mtshan dpal bzang po zhes yongs su grags pa'i snyan grags kyi dri bzhon nam mkha'i mtha' dang mngon par 'grogs pa 'di nyid kyi sku gsung thugs kyi rnam par thar pa
yongs su rdzogs pa ni/ dus gsum gyi rgyal ba sras dang bcas pa rnams kyis kyang ji bzhin du bsnyad par dka' na/ bdag cag so so skye bo 'ching ba kun dang ldan pa rnams kyis
ni smra ba lta ga la zhig /de lta na'ang sems can drang

pa'i thabs kyi khyad par la gzigs te re zhig bdag cag mi rnams kyi skal ba dang bstun te thun mong pa'i mdzad pa ji ltar mdzad pa'i tshul mdo tsam zhig gleng bar bya ste/ de
la bdun/ thog mar shing sA la chen po lta bu'i rigs su sku'i skye ba bzhes nas gzhon nu rol rtsed mdzad pa'i tshul/ gzhan dag bstan pa la 'jug pa'i go rim bstan pa'i ched
du bslab pa rin po che'i sgor zhugs te thos bsam sgom gsum ji ltar mdzad pa'i tshul/ bstan pa'i bdag po chen por mnga' gsol nas bstan pa dang sems can gyi don ji ltar
mdzad pa'i tshul/ slar yang gnam bskos gzhung sa dga' ldan pho brang pa chen pos chen por 'os pa'i mtshan dang yo byad kyis chen po'i go sar mnga' gsol nas rnam par dkar
ba'i phrin las ji ltar mdzad pa'i tshul/ gsung las skyes pa'i bstan 'dzin gyi slob ma ji tsam byon pa'i tshul/ sdom pa gsum la gces spras su mdzad cing nyams su bzhes pa
la brten nas nyams rtogs ji ltar 'khrungs pa'i tshul/ mthar rtag 'dzin can dang le lo can rnams chos la bskul ba'i slad du gzugs sku'i bkod pa chos dbyings su bsdus kyang
sems can gyi don rgyun mi 'chad pa'i tshul lo/ /de'i dang po ni/ mgon po 'jam pa'i dbyangs kyi rnam par 'phrul pa 'jam pa'i dbyangs mkhyen brtse dbang po'i zhal snga nas
mdzad pa'i rje 'di'i rnam thar dang bstun pa'i gsol 'debs byin rlabs bdud rtsi'i chu gter zhes bya ba las/ dpal ldan rdo rje 'chang dbang gdul bya rnams/ /rnal 'byor zab
mo'i lam gyis rjes gzung phyir/ /'jam dpal ngur smrig 'dzin pa'i skur ston pa/ /rnam 'dren bzang po'i zhabs la gsol ba 'debs/ /zab gsal gnyis med chos sku'i ngang nyid las/
yan lag bdun ldan longs sku'i rnam rol ni/ /gang 'dul sprul pa'i sgyu 'phrul drwa ba'i gar/ /dam pa'i

rigs su 'khrungs la gsol ba 'debs/ /gzhon nu nyid nas nges 'byung snying rje sogs/ /theg chen rigs kyi nus pa yongs rdzogs pas/ /bsngags 'os yon tan bye ba'i snang ba yis/
/grags pa'i utpal rgyas der gsol ba 'debs/ /zhes gsungs pa ltar te/ de'ang ji skad du 'phags pa chos kyi dbyings kyi rang bzhin dbyer med pa bstan pa'i mdo las/ khams gsum
du mtshams sbyor ba mi byed pa ni byang chub sems dpa'i shes pa ma yin gyi/ sems can rnams yongs su smin par bya ba'i phyir bsam bzhin du skye ba yongs su 'dzin pa ni byang
chub sems dpa'i shes pa yin no/ /zhes dang / gsang ba bsam gyis mi khyab pa bstan pa las/ bcom ldan 'das byang chub sems dpa' brtson 'grus brtsams pa rnams ni 'khor
ba la yongs su skyo ba'i blo skye bar mi 'gyur te/ bcom ldan 'das byang chub sems dpa' rnams ni sems can yongs su smin par bgyi ba'i slad du 'khor ba la phan yon du blta
ba lags kyi/ mya ngan las 'das pa la ni de lta ma yin no/ /bcom ldan 'das byang chub sems dpa' rnams ni sems can gyi don la brtson pa lags so/ /zhes bka' stsal pa ltar/ bdag
nyid chen po rnams ni zhi ba mya ngan las 'das pa'i bde ba la gzhar yang mi chags par/ ji ltar padmo'i tshal du bung ba 'jug pa bzhin du sems can rnams la rjes su brtse
ba'i sgo nas srid pa yongs su gzung ba la rtse gcig tu gzhol ba chos nyid yin pa ltar/ bdag cag gi dpal ldan bla ma dam pa yon tan rin po che'i phung por gyur pa 'dis
kyang gdul bya 'dul ba'i thabs la gzigs te chos kyi dbyings rang bzhin lhun gyis grub pa'i pho brang nas/ sa la gnas pa'i byang chub sems dpa' rnams kyi snang ngor longs
spyod rdzogs pa'i sku dang / gdul bya thun mong ba rnams kyi snang ngor

mchog dang mchog ma yin pa'i sprul pa bsam gyis mi khyab pa'i sgo nas sems can gyi don mdzad pa las/ 'dir skabs su bab pa bdag cag skal ba dman pa rnams kyi don du so so skye
bo'i rdo rje slob dpon gyi rnam par rol par bzhed de/ de'ang 'di'i 'khrungs pa'i yul ni/ byang chub kyi snying po 'phags yul rdo rje gdan las byang phyogs su dpag tshad
brgya bgrod pa'i gnas/ gtsang la stod gram pa dpal ldan sa skya zhes yongs su grags pa dang ha cang mi ring ba'i yul/ yon tan rin po che du ma'i 'byung gnas dpal e waM
chos ldan dang khad nye ba'i sa'i thig le rtse na rgya mtsho gling zhes par/ yab mkhan chen nam mkha' bsam 'grub kyi rus dbon padma don grub ces bya ba bya ba dang bya ba
ma yin pa'i blang dor la mkhas pa/ pho rtsal sna dgu la sogs pa'i stobs kyi pha rol tu son zhing / rigs gzugs longs spyod kyis mngon par sgeg pa de dang / yum kha na ma
tho ba med pa'i rigs su 'khrungs shing ngo tsha dang khrel yod kyis brgyan pa/ dad pa dang snying rje dang gtong ba la sogs pa ya rabs kyi yon tan mang pos mdzes pa padma
bu khrid ces bya ba ste/ yab yum de gnyis la sras drug tsam yod pa las/ phu bo gnyis kyi 'og mar gyur pa de ni bdag cag gi dpal ldan bla ma dam pa yon tan ma lus pa'i gter
mdzod du gyur pa 'di nyid yin te/ de'ang yum gyi lhums su zhugs pa'i dus su yab yum la rmi ltas bzang ba la sogs pa ngo mtshar ba'i ltas mang du byung zhing / de nas ji
srid phyir ma btsas kyi bar du'ang yum gyi lus yang zhing zo mdog bde ba dang / rang bzhin gyis dge ba la spro zhing ting nge 'dzin ngang gis skye ba la sogs pa dge mtshan
mtha' dag mngon du gyur bzhin pa'i ngang nas/ rab byung bcu gsum pa'i nang gses legs sbyar gyi skad du sa mya zhes pa zhi ba ste rgya rtsis

pa'i lugs kyis mo bya'i lor yum la gnod pa med cing bde ba dang / 'byor pa dang / lo legs pa la sogs pa byang chub sems dpa'i rnam par thar pa dang mthun par bltams so/ /de
ltar bltams pa'i khye'u de ni gzugs bzang zhing lta bas chog mi shes pa/ skyes bu chen po'i mtshan dang ldan pa zhig ste/ yab yum rnams kyis mtshan padma phrin las zhes
bya bar gsol to/ /de nas na tshod dang mthun pa'i kha zas kyi khyad par bzang ngo cog gis rdzing bu'i nang gi padmo bzhin du rim gyis bskyed bsrings te cung zad mno shes
pa na'ang / gzhon nu de ni sngon gyi rgyal ba rnams la lhag par bya ba byas shing dge ba'i rtsa ba bskyed pa'i stobs kyis rigs kyi yon tan khyad par can sad de/ yab yum dang
rgan pa rnams la gus shing / dman pa rnams la rjes su brtse ba dang / bzhin 'dzum pa dang / gsong por smra ba dang / khro ba mi mnga' ba dang / gtsang sbra che ba la
sogs pa 'gro ba rnams kyi yid kyi brtan pa cig car du 'phrog par nus pa zhig yod ces thos la/ khyad par du'ang khyim na gnas pa ni dug can gyi zas bzhin du sdug bsngal thams
cad kyi 'byung gnas su gzigs te/ rab tu byung ba la skom pa chu 'dod pa lta bu'i sgo nas zhal nas kyang / nga btsun pa byed pa yin kho na gsungs shing / dgun grang ba'i
skabs su'ang yab yum rnams kyis pags pa'i na bza' zhig bzo bar mdzad kyang / de la thugs skrag pa'i snang bas gtan nas mi bzhes pa dang / des mtshon pa'i rgyun gyi na
bza' rnams kyang dmar po 'ba' zhig las dkar po dang khra bo'i rigs mi gsol ba dang / gzhan yang tha mal pa'i rtsed mo dang 'du 'dzi'i rigs la mi dgyes shing / de'i stobs
kyis byis pa gzhan dang lhan cig byon pa'i tshe'ang / thog mar rtse mo'i rnam pa cung zad re mdzad nas/ slar rang nyid su'ang med pa'i sa phyogs dben pa dag tu

phebs nas bzhugs pa dang / rgyun par chos zhig byed pa'i dus nam 'ong snyam pa'i dgongs pa kho na rgyun chags su 'khrungs pa la brten nas dgung lo drug pa shing pho stag gi
lor/ yab yum gyi skyel ma la sogs pa'i bdag po'i rkyen la brten te sa la spyod pa'i 'og min gnyis pa dpal e waM chos ldan gyi bla brang thar pa rtser phebs/ rang nyid kyi
gcen rdo rje 'chang byams pa kun dga' bstan 'dzin gyi zhal snga nas ye ge'i phyi mo nas brtsams te/ klog la sogs pa bka' khrid zhus pa tsam gyis tshegs med du mkhyen/ de
nas bzung ste e waM rang du bzhugs/ skabs skabs su yab yum rnams kyi rtsar yang lan kha shas phebs/ khyad par dgung lo bcu pa sa rta lor mdo khams nas khu bo mkhan chen
rdo rje 'chang chen pos dbus gtsang gi ljongs su bsnyen bkur stob par phyag mdzod yon tan rgya mtsho dpon 'khor rnams gtong gnang mdzad pa bzhin bar chad med par 'dir 'byor/
khong la khu bo mkhan chen gyis rje 'di dge rgan zhig gi rtsar bzhag na legs tshul gyi zhal mngags stsal 'dug pa ltar/ dgung grangs bcu gcig pa don grub kyi lo'i hor
zla lnga pa'i nang / drung khang du mkhan sangs rgyas grags pa'i mchod dpon bsod nams lhun grub kyi rtsar byon/ der lo gcig dang zla ba brgyad bzhugs/ de'i bar la e waM
pa'i chos spyod phyi nang yongs su rdzogs pa dang / ngan song sbyong rgyud nas bshad pa'i kun rig gi cho ga dang / dze tA ri'i lugs kyi tshe dpag med lha dgu dang / mi 'khrugs
pa lha dgu dang / rnam rgyal ma lha dgu dang / birWa pa'i lugs kyi gshed dmar lha lnga dang / kye rdo rje man ngag lugs lha dgu rnams kyi cho ga cha lag dang bcas pa
dang / dkon mchog lhun grub kyis mdzad pa'i rgyud bshad kyi sngon 'gro tshul gsum mdzes par byed pa'i rgyan dang / rgyud kyi mngon par rtogs

pa ljon shing mdzes par byed pa'i rgyan bcas dang / kye rdo rje'i rtsa ba'i rgyud brtag pa gnyis pa rnams thugs 'dzin mthar phyin par mdzad de e waM bla brang gzhung du rgyugs
'bul bar mdzad pa yin no/ /srid pa'i 'byor pa ring spangs kyang / /brtse bas gzhan don nyid la 'jug /yid can rnams kyi khur 'di yis/ /rgyal rnams thog ma nyid nas lci/
/de slad rnam par 'phrul pa yi/ /thabs ni gang dang gang zhig gis/ /'gro 'di ji ltar dbugs dbyung zhing / /snying rje'i bsam gtan kho nar g.yengs/ /smra ba'i nyin byed
phal che ba/ /nub ring ngal bso brten pa'i tshe/ /rgyal kun ye shes zla ba'i gzugs/ /ljongs 'dir 'char ba'i sbyor ba brtsams/ /rgyal ba rnams kyi ye shes kyang / /gang du
chags par gyur pa'i yul/ /'dod rgu'i ri mo rnam bkra ba/ /su yis bris pa yong mi shes/ /de lta'i yul du smin legs ma'i/ /lang tsho'i me tog 'bar ba'i dbus/ /dge mtshan snang
ba brgya phrag dang / /lhan cig srid pa yongs su bzung / /thabs kyi ngo bo 'jam dpal dang / /shes rab rang bzhin dbyangs lha mo/ /rgyal ba'i gzugs sku bskyed pa'i phyir/
/yab yum zol gyis 'ong min nam/ /de nas mdzes sdug 'khyil pa yi/ /yid 'ong lha mo'i chu gter las/ /gzugs sku'i padmo 'khrungs pa ni/ /gser gyi mchod sdong 'bar ba bzhin/
/de mthong mi yi yul du ci/ /mtho ris na yang rnyed dka' ba'i/ /dpal 'di gang nas 'ong ba zhes/ /'gro ba'i mig ni zum ma gyur/ /shin tu dag pa'i mtshan dpe ni/ /nyin
las nyin bzhin gsal gyur pa/ /de tshe lus can ngo mtshar bas/ /gzhon nu'i gsang sngags 'ba' zhig bzla/ /zhi zhing dul ba'i dri bzang po / /thog ma med nas gang sbyar ba/
/mtshan dpe'i me tog dgod tsam nas/ /yid can brtan pa 'phrog la chas/ /khyod kyi nges par 'byung ba'i

spyan/ /'jig rten gsum na gsal ba yis/ /yul gyi dug dang rab ldan pa'i/ /khyim 'di sbrul nag khros par gzigs/ /de tshe srid pa'i sman pa yis/ /chos kyi sman chen sbyar ba'i
zhing / /e wa~M byang chub dga' tshal du/ /zhabs zung gser gyi padma bkod/ /skye med yi ge dam pa'i mchog /gzod ma nyid nas brnyes zin kyang / /da dung slob pa'i zol sbyor
gyi/ /sgyu 'dis bdag cag rmongs par byas// //spyi don gnyis pa gzhan dag bstan pa la 'jug pa'i go rim bstan pa'i ched du bslab pa rin po che'i sgor zhugs te thos bsam
sgom gsum ji ltar mdzad pa'i tshul ni/ rje btsun 'jam pa'i dbyangs mkhyen brtse'i dbang po'i zhal snga nas mdzad pa'i rje 'di'i rnam thar gsol 'debs byin rlabs bdud rtsi'i
chu gter las/ mkhas grub chen po bsod nams dpal 'byor mdun/ /thun bstan yongs su rdzogs pa'i sgor zhugs nas/ /rdo rje 'chang dngos nam mkha'i mtshan can gyi/ /thugs kyi
sras su gyur la gsol ba 'debs/ /gzhan yang ris med bshes gnyen mchog rnams las/ /mang du gsan dang bsam pa'i mthar son nas/ /rtse gcig lam bzang bsgoms pa'i bdud rtsi yis/
/grub gnyis pad dkar bzhad der gsol ba 'debs/ /zhes gsungs pa ltar gyi don zhib tu bshad pa la gnyis te/ rgyal ba'i bstan pa rin po che'i sgor zhugs pa'i tshul dang /
zhugs pa'i rten des thos bsam sgom gsum ji ltar mdzad pa'i tshul lo/ /de'i dang po ni/ ji skad du mdo las/ tshul khrims la brten tshul khrims la gnas na/ /rim gyis 'phags
pa'i bden pa bzhi po dag /yang dag ji lta ba bzhin rtogs par 'gyur/ /zhes gsungs pa ltar thar pa dang thams cad mkhyen pa'i lam du bgrod pa la them skas kyi dang po lta
bu med du mi rung ba'i gzhi chen po ni lhag pa tshul khrims kyi bslab pa nyid yin zhing /

der ma zad dus gsum gyi sangs rgyas thams cad kyang tshul khrims kyi bslab pa 'di kho na la brten nas byang chub kyi bdud rtsi mngon du bzhes pa yin la/ rgyu mtshan de'i phyir
na rab tu byung ba'i brtul zhugs myur du len par bya'o snyam pa'i rgyu'i kun slong zla ba 'bum phrag 'char pa'i gzi brjid kyis kyang mtshon par mi nus pa thugs kyi dbus
su shar te/ dgung grangs bcu gsum pa lcags bya hor zla gnyis pa'i gza' skar mchog tu dge ba'i nyin/ brtan mkhas kyi yon tan gnyis dang ldan pa'i mtshungs med chos kyi
rje mkhas grub ngag dbang dam chos pa'i zhal snga nas kyi mkhan po dang / mkhas btsun bzang gsum gyi yon tan mang pos mngon par mdzes pa byams pa bsod nams dpal 'byor pas
las kyi slob dpon la sogs pa mdor na dad pa'i dge 'dun bcu'i dbus su rje 'di dang / dung 'bud sprul sku dpal ldan bkra shis dang / khang gsar rje drung bstan 'dzin bzang
po gsum gyis dge bsnyen gyi sdom pa len pa sngon du 'gro ba'i sgo nas khyim pa'i rtags dang cha lugs mtha' dag bdud rtsis bkrus pa'i dri ma bzhin du bsal ba dang / rab tu
byung ba'i rtags dang cha lugs thams cad ngang pas chu las 'o ma len pa bzhin du yang dag par blangs te tshigs snga ma dge tshul gyi sdom pa rnam par dag pa legs par bzhes
par mdzad do/ /dus de nyid nas bzung ste dge tshul gyi bslab pa'i gzhi bcu char gtogs dang bcas pa thams cad kyang srung sdom gyi ra ba las nam yang mi 'da' bar mdzad
pa yin no/ /de skabs rje 'di dang / rje 'di'i sku mched chung ba tshe dbang rdo rje gnyis ka bla ma mdzad rtsis yin pa la/ de rjes khu bo mkhan chen rdo rje 'chang chen
po de nyid mdo khams nas e wa~M du byon pa'i skabs/ rje 'di la byis pa che ba 'di btsun 'dog pa zhig 'dug pas bla ma byas/ chung ba 'di grwa pa zhig byas te

phyag mdzod lta bu byas na legs pa 'dra gsungs pa dang / khyad par khu bo mkhan chen de nyid kyi drung du rje 'di sku mched gnyis char gyi mtshan zhig zhu bar mdzad pa'i tshe'ang
/ nged kyis bla ma la bla ma'i ming dang / grwa pa la grwa pa'i ming gdags kyi gsungs nas/ rje 'di la rnal 'byor 'jam dpal bzang po dang / gcung tshe dbang rdo rje
la nor ldan shes rab bzang po zhes 'dogs par mdzad do/ /de lta bu'i rdo rje'i bka' de ni dus gsum thams cad thogs med du mkhyen pa'i gsung khyad par can 'jig rten na tshad
mar gyur pa yin na'ang / slar yang 'gro ba rnams yid ches bskyed pa'i slad du/ de skabs su rgyal khams bskor ba'i rnal 'byor pa ston chen zer ba me long la bltas te de'i
nang du ji ltar shar ba bzhin lung ston par byed pa zhig sleb par/ de la byis pa 'di gnyis sus bla ma byas na legs me long nang du ltos shig ces bka' stsal pa na/ des
kyang de bzhin du bltas te ji ltar bka' stsal pa ltar rje 'di chos kyi bag chags shin tu mthug pas bla ma dang / chung ba 'di las byed cig byed par 'os so zhes gsol pa na/
des kyang ji lta ba bzhin mthong bar gzigs te bdag cag gi dpal ldan bla ma dam pa 'di gzod ma nyid nas srid pa dang zhi ba'i bla mar gyur zin na'ang / slar yang bdag sogs
skal ba dman pa rnams kyi 'dren pa dam par yongs su gzengs bstod par mdzad do/ /da ni 'dir sde tshan gcig pa'i phyir tshigs phyi ma bsnyen par rdzogs pa'i bdud rtsi bzhes
pa'i tshul brjod na/ de'ang thams cad mkhyen pa'i grong khyer du 'jug par 'dod pa'i skyes bu blo gros dang ldan pa rnams kyis ni 'khor ba dngos kyi gnyen po rnam par
mi rtog pa'i shes rab bskyed pa'i thabs la 'bad dgos pa yin la/ de lta bu'i shes rab de'ang dmigs pa rtse gcig pa'i ting nge 'dzin la ltos la/ de'ang tshul khrims rnam par
dag

pa la rag las shing / de la'ang nang gses su so sor thar pa rigs brgyad yod pa'i nang nas mchog tu gyur pa ni dge slong gi sdom pa nyid yin par gsungs te/ lung las/ sangs rgyas
bstan pa rin chen sgron/ /'bar ba'i snod ni dka' thub can/ /ngur smrig 'dzin pa shAkya'i sras/ /dge slong rnams ni yin phyir ro/ /zhes gsungs pa'i phyir ro/ /rgyu mtshan
de bas na rang nyid kyang yongs su rdzogs pa dge slong gi dngos por bsgrub par bzhed nas dgung grangs nyer gcig pa sa mo sbrul gyi lor/ e waM bla brang gzhung du mkhan
po bstan pa rin po che'i mnga' bdag mtshungs med chos kyi rje mtshan brjod par dka' ba/ don gyi slad du mtshan nas smos te 'phags pa nye bar 'khor gnyis pa byams pa bsod
nams dpal 'byor bkra shis grags pa'i rgyal mtshan dpal bzang po'i zhal snga nas dang / dgag sgrub gnang gsum gyi bslab bya mtha' dag tshul bzhin du ston pa la bsnyengs
pa mi mnga' ba'i las kyi slob dpon dpal ldan chos kyi rgyal mtshan pa dang / gsang ste ston pa'i slob dpon dpal ldan chos 'phel ba dang / dus go ba dpal 'byor rgya mtsho
ba dang / grogs dan pa kun dga' dpal 'byor la sogs pa mdor na gnas brtan 'dul ba 'dzin pa bcu phrag gcig gi dbus su rje 'di dang / khang gsar zhabs drung rin po che blo
gros rgyal mtshan pa dang / zhe'u zhing skyong gi bla ma dang gsum gyis mngon du gyur pa bcus sdom pa skye ba'i rgyu tshogs thams cad tshang ba'i sgo nas gzhan la gnod pa
gzhi dang bcas pa spong ba'i sems pa mtshungs ldan dang bcas pa so so thar pa'i sdom pa mngon du gyur par mdzad do/ /dus de nyid nas brtsams te ltung ba sde lnga char gtogs
dang bcas pa tshul bzhin du bsrungs pas nyes byas kyi dri ma phra zhing phra bas kyang

ma gos shing / bslab bya'i gtso bo gyur pa bsten bya 'tsho ba dang / bsrung bya tshul khrims dang / nyams len spyod pa dang / rtogs don lta ba ste rnam dag rnam pa bzhi la
gus pa dang bag yod pa'i thabs kyis tshul bzhin du bslabs pa sngon gyi 'dul ba 'dzin pa chen po u pa li la sogs pa dang tshul mtshungs par bzhugs pa yin no/ /gang gi tshe
skyes bu dam pa 'di rgyal ba'i bstan pa la zhugs shing bslab pa rin po che rnams zhal gyis bzhes pa de'i tshe/ nag po'i phyogs su gyur pa'i bdud kyi rigs ni ngo zum gnag
cing shin tu 'grib par gyur la/ gang dag dkar po'i phyogs la dga' ba'i lha rnams ni/ snga na med pa'i spro ba'i chu gter chen po snying gi dbus nas 'phyur ba la brten nas
'jig rten na 'di lta bu'i bde legs 'byung ba'i rgyu'i gtso bo ci zhig snyam du legs par brtags pas/ ji zhig tsam na dam pa 'di rab tu byung bas sangs rgyas kyi bstan pa
dang lha'i ris thams cad yongs su rgyas par gyur pa'i ltas su shes nas/ phan tshun gcig gis gcig la sbran te dga' ba dang ca co'i sgra chen po 'og min gyi bar du grag par
gyur pa ni yid ches pa'i lung dang / rjes su dpag pa'i rig pas kyang rtogs par nus pa yin no/ /byang chub sems dpa'i sdom pa bzhes pa'i tshul ni/ 'di ltar mtha' yas pa'i
sems can thams cad ma rig pa'i ling thog gis bsgribs te/ dge ba'i lam stegs mtha' dag nyams par byas pa la brten nas 'khor ba'i rgya mtsho chen por rang dbang med par 'khor
zhing sdug bsngal gyis gzir bar gzigs te/ 'di lta bu'i sems can thams cad kyi khur ni bdag nyid gcig pus khyer te srid pa'i 'jigs pa thams cad zhi bar bgyid pa ma gtogs
'di dag gi bde ba'i rgyu gzhan med do snyam pa'i nye bar len pa'i rgyu'i gtso bo lhag pa'i

bsam pa rnam par dag pa thugs la 'khrungs nas/ lhan cig byed pa'i rkyen du gyur pa'i dge ba'i bshes gnyen khu bo mkhan chen byang chub sems dpa' sems dpa' chen po nam mkha'
'chi med dang / gcen byang chub sems dpa' sems dpa' chen po byams pa kun dga' bstan 'dzin gnyis char gyi drung nas/ brgyud pa'i khyad par gnyis las 'ongs pa'i sems bskyed
kyi sdom pa bzhes te/ de phyin chad nam mkha'i snying po'i mdo las gsungs pa'i rtsa ba'i ltung ba bcu bzhi dang / byang chub sems dpa'i sa dang / sdom pa nyi shu pa sogs
las gsungs pa'i pham 'dra'i nyes byas bzhi dang / yan lag gi nyes byas zhe drug la sogs pa mdor na bslab bya'i gnas mtha' dag la srung sdom tshul bzhin du mdzad pas nyes
pa phra zhing phra bas kyang ma gos pa yin no/ /der ma zad pha rol tu phyin pa drug gi sgo nas dge ba'i chos thams cad yongs su sdud pa dang bsdu ba'i dngos po bzhi'i sgo
nas sems can rnams yongs su smin par mdzad pa'i tshul ni/ bdag nyid chen po kun tu bzang po dang / 'jam pa'i dbyangs la sogs pa'i rnam thar la co 'dri ba bzhin mdzad do/
/rig pa 'dzin pa sngags kyi sdom pa'i dbang du byas na/ 'og nas 'byung ba ltar gyi rgyud ma smin pa smin par byed pa'i dbang bskur ba legs par gsan te/ snang ba'i dngos
po thams cad lha dang ye shes kyi ngo bor byin gyis brlabs pa la brten nas dbang las byung ba'i ye shes brjod bral lhan cig skyes pa don gyi sdom pa thob par mdzad cing
/ de las byung ba'i rtsa ba dang yan lag gis bsdus pa'i dam tshig thams cad srog gi dbang po las kyang gces par bsrungs pas nyes pa'i dri ma shin tu phra bas kyang reg pa'i
gnas skabs mi srid pa yin no/ /thams cad mkhyen pa brnyes zin kyang / /thams cad sgrol ba'i ded dpon du/ /thams cad

gzigs pa'i bka' lung gis/ /thams cad mgon du mnga' rab gsol/ /e ma rgyal rnams tshul khrims kyi/ /nor bu'i rkang stegs la brten nas/ /thar pa dam pa'i khang bzang du/ /gshegs
pa'i shul lam mtshon pa'i phyir/ /rang nyid so sor thar pa'i sgor/ /zhugs pa'i mi smra brtul zhugs kyis/ /skal bzang mtho ris chas pa la/ /lam de 'di nyid yin par ston/
/mchog rnams rang gi spyod yul du/ /zhugs la gdung ba skyed byed pa'i/ /'khrul pa'i gdon 'di yid srubs la/ /bsod nams min pas nye bar gnas/ /bzhin la 'dzum pa'i zla ris
kyi/ /dog pa mu tig 'od bkod pas/ /lha rnams gang gi grags pa yi/ /spring yig srid rtse'i bar du sgrogs/ /gzhan gyi bde ba bsgrub pa la/ /bdud rtsi bzhin du don gnyer ba/
/sman mdzad rnams kyi bsam pa gang / /tshangs pa yis kyang rnyed par dka'/ /de slad byang chub sems gnyis kyi/ /gser gyi khri 'phang la 'dzegs te/ /thar pa mchog gi rgyal
srid la/ /'gro 'di ji ltar dgod ces dgongs/ /gang zhig rig pa'i sngags kyis ni/ /dngos kun lha dang ye shes su/ /sgyur byed gsang ba'i mig 'phrul la/ /mngon 'dod spyan
gyi zur mda' lhung / /de tshe rig 'dzin sdom pa ni/ /rlung gi gshog can la zhon nas/ /rdo rje 'dzin sar bgrod la yang / /thogs med glog gi rnam 'phrul bzhin/ /nyes kun bcom
pa'i bdag nyid la/ /slar yang glags lta rtsom byed pa'i/ /bdag gi rmongs pa 'di ci zhes/ /sdom pa'i mi mthun phyogs rnams song // //gnyis pa zhugs pa'i rten des thos
bsam sgom gsum ji ltar mdzad pa'i tshul la gsum ste/ thog mar e wa~M rang du bzhugs nas gsan bsam sgom gsum ji ltar mdzad pa'i tshul/ de rjes mdo khams su byon nas bstan
'gro'i don dang thos bsam ji ltar mdzad pa'i tshul/ slar yang

mkhan chen rdo rje 'chang chen po de nyid kyi dgongs pa rdzogs pa'i slad du dbus gtsang dag pa'i zhing du bsnyen bkur rgya cher bstabs pa dang nyan bshad sgom gsum ji ltar
mdzad pa'i tshul lo/ /de'i dang po ni/ 'jig rten na blang dor gyi gnas phyin ci ma log par rtogs par byed pa'i thabs ni/ dge ba'i bshes gnyen la brten te thos pa byed pa
nyid yin la/ gang dag thos bsam gyi rgyu sngon du ma song bar bsam gtan la mnyam par bzhag pa tsam gyis ni thar pa dang thams cad mkhyen pa'i go 'phang thob par ma gsungs
te/ 'phags pa dkon mchog brtsegs pa las/ gang dge ba'i bshes gnyen la brten par byed pa de ni thos par 'gyur ro/ /thos nas rab tu shes so/ /shes nas nan tan byed do/ /zhes
dang / ji ltar mun pas khyab bsgribs pa/ /khyim du zhugs par gyur na ni/ yod par gyur pa'i gzugs rnams kyang / /mig gis mthong bar mi 'gyur ro/ /de bzhin du ni 'di la
yang / /la la'i mig dag skyes gyur kyang / /dge ba dang ni sdig pa'i chos/ /ma thos par ni shes mi 'gyur/ /zhes sogs dang / gang dag byang chub sems dpa'i sde snod kyi chos
kyi rnam grangs 'di ma thos/ 'phags pa'i chos 'dul ba ma thos par ting nge 'dzin tsam gyis dga' ba rnyed pas nga rgyal gyi dbang gis che ba'i nga rgyal du lhung ba de
dag ni skye ba dang rga ba sogs nas/ sdug bsngal gyi phung po las yongs su mi thar te/ zhes sogs kyi bar du gsungs pa'i phyir ro/ /de bas na rgyal ba'i bstan pa la zhugs
pa rnams kyi mngon par rtogs pa ni thos bsam sgom gsum rim pa can du nyams su len pa nyid yin no zhes gdul bya rnams la gdams pa'i slad du rang nyid kyang de'i rjes su slob
par bzhed de/ de'ang dge tshul gyi sdom pa gsan ma thag pa nas bzung ste/ gcen byams pa kun dga' bstan 'dzin gyi zhabs pad bsten te thar rtse

rang gi lha khang khag rnams la yon chab 'bul ba dang / phyag dar bya ba dang / gcen byams pa kun dga' bstan 'dzin par gsol ja 'dren pa dang / gzhan yang phar sprod tshur len
la sogs pa thar rtse rang gi bya ba che phra mtha' dag mdzad bzhin pa'i ngang nas sa paNDi ta chen pos mdzad pa'i bstan bcos sdom gsum rab dbye dang / dkon mchog lhun
grub kyis mdzad pa'i lam 'bras kyi khrid yig snang gsum mdzes par byed pa'i rgyan dang / rgyud gsum mdzes par byed pa'i rgyan rnams dgung grangs bcu dgu tshun chad du thugs
la bzung nas e waM bla brang gzhung du rgyugs 'bul ba sogs grub par mdzad pa dang / de'ang tha mal pa'i byis pa ltar gzhan gyis dbang med du bskul ba la ma ltos par/ rje
'di ni sku na chung ngu'i skabs kyang phyag dpe cung zad re gzigs rgyu byung tshe thugs dgyes pa'i zhal ras padmo 'dzum pa lta bu'i sgo nas rgyun par dpe cha 'di rkyang
pa zhig bltas nas sdod rgyu byung na ci ma rung snyam pa kho na thugs rgyud la 'khrungs pa zhig yod ces bka' stsal pa dang / gzhan yang 'du 'dzi la mi dges pa'i stobs kyis
thugs brel med pa'i skabs kyang dben pa kho nar zhugs pa zhig yod pa yin no/ /de skabs shig tu phyag g.yas pa rtsa dkar gyis shin tu snyun gzer che bar gyur te/ nub mo
gzims kyang cher mi 'ong ba zhig byung rung / snyun zug la mi 'dzems par lha khang khag rnams la phyag dar dang / sku 'dra'i rdul phyis sogs la shin tu brtson par mdzad
pas nub gcig mnal lam du/ phyag g.yas pa'i sor mo'i gseb nas sbrul lta bu'i sems can mtho gang tsam zhig phyir 'thon pa'i snang ba byung ba dang lhan cig snyun gzhi'ang
legs par dwangs pa yin no zhes thos so/ /khyad par dgung lo bcu gsum pa'i nang nyams dang rtogs pa'i dbang phyug phan khang zhabs drung rin po che dpal ldan rin chen chos
mdzod kyi drung

nas ma ti lugs kyi 'jam dpal dkar po'i rjes su gnang ba dang / dpal rdo rje 'jigs byed rwa lugs lha dgu'i dkyil 'khor du dbang bskur ba dang / 'chi bdag las kyi gshin rje dam
can chos kyi rgyal po lha bcu gsum gyi rjes su gnang ba rnams gsan pa dang / gsang sngags snga 'gyur 'dzin pa snying ri khri chen rin po che padma bdud 'dul mthu stobs
rgyal mtshan pa'i drung nas las 'brel lugs kyi gza' bdud kyi srog dbang dang / de dang 'brel bar gza'i byad 'grol dug dbyung dang bcas pa dang / byad 'grol gser lde sogs
chos 'brel tsam gsan pa dang / chos kyi spyan ras bkra ba 'dam thog bla ma rin chen grags pa las grub chen a bha yas phyogs gcig tu bsgrigs shing yar lung lo tsA ba grags
pa rgyal mtshan gyis bsgyur ba'i sgrub thabs rgya mtsho'i rjes gnang brgya dang zhe gcig yongs su rdzogs pa dang / de'i rjes gnang bya tshul thar paN gyis mdzad pa'i yig
cha'i lung bcas gsan pa dang / dgung lo bcu gnyis chu khyi lor sa skya nas 'jam mgon dbang sdud snying po dbus phebs bskyangs pa'i mar lam ngor du phebs/ bla khag thams
cad kyis kyang 'bul bsnyen gya nom pa bstabs shing / rje 'dis kyang bya rgyud de bzhin gshegs pa'i rigs kyi gtso bo thub pa gnas brtan bcu drug gi rjes su gnang ba dang
/ mnga' bdag nyang nyi ma 'od zer gyis zab gter nas spyan drangs pa'i gu ru drag dmar gyi dbang bzhi yongs su rdzogs pa bcas gsan pa dang / khyad par dgung grangs bcu bdun
pa shing glang hor zla dgu pa'i nang mkhan chen rdo rje 'chang chen po byams pa nam mkha' 'chi med kyang mdo khams nas yar byon/ rje 'di'ang gzhis rtse bar phebs bsur byon
pa dang / gzhan yang bla khag khang tshan dang bcas pa'i phebs bsu'i tshogs dang bcas te e wa~M du phebs/ dus de nyid nas bzung ste khu bo mkhan chen

rdo rje 'chang chen po de nyid mdo khams su ma byon gyi bar du zhabs pad 'bral ba med par gtsug gi rgyan du bsten cing / ci gsungs dang du len pa'i kun spyod kyis mnyes par
byas te chos kyi bdud rtsi ji ltar gsol ba'i tshul yang / dgung grangs bco brgyad pa me stag lo'i hor zla bcu gnyis pa'i yar tshes nas bzung ste bka' chos kyi dbu 'dzugs
par mdzad de/ de'ang chos kyi rnam grangs mtha' dag mdo sngags gnyis su 'dus pa'i nang nas ches mchog tu gyur pa gsang sngags rdo rje theg pa'i skor la/ rgyud sde rin po
che rnam pa bzhir bzhugs pa'i nang tshan dang po bya ba'i rgyud la/ de bzhin gshegs pa'i rigs kyi gtso bo sman bla mched bdun gyi rjes su gnang ba dang / de'i yig cha thar
paN gyis mdzad pa'i lung / sangs rgyas klu dbang rgyal po lha lnga'i rjes su gnang ba dang / de'i sgrub skor 'phags pa klu sgrub kyis mdzad pa/ sgrub thabs bcom ldan ral
gris mdzad pa/ bstod pa rong ston gyis mdzad pa/ sgrub rjes ngag dbang mchog legs rdo rjes mdzad pa/ char 'bebs dpal ldan chos skyong gis mdzad pa rnams kyi lung / jo
bo rje nas brgyud pa'i thub pa gnas brtan bcu drug gi rjes su gnang ba dang / de'i yig cha sngags 'chang kun dga' rin chen gyis mdzad pa'i lung / gsang ba spyi rgyud nas
gsungs pa'i de bzhin gshegs pa'i rigs kyi bdag po rigs gsum spyi'i dkyil 'khor du dbang bskur ba dang / de'i yig cha thar rtse paN chen nam mkha' dpal bzang gis mdzad pa'i
lung / 'jam dpal dkar po ma ti lugs kyi rjes su gnang ba dang / de'i bstod pa paNDi ta ma tis mdzad pa/ sgrub skor rgya ston kun dga' brtson 'grus kyis mdzad pa/ sgrub
thabs dang rjes gnang gi yi ge thar paN gyis mdzad pa/ smon lam paNDi ta rig pa'i khu byug gis mdzad par grags pa dang / sbyin sreg sangs rgyas phun tshogs

kyis mdzad pa rnams kyi lung / 'jam dbyangs dang sa paN sbags te sgrub pa'i byin rlabs dang / de'i yig cha ngag dbang chos grags dang / tshogs gsog pa kun dga' tshul khrims
kyis mdzad pa'i lung / 'jam dbyangs la bstod pa gang blo ma la brten pa'i 'jam dpal ye shes yon tan bzang po'i rig gtad dang / de bzhin gshegs pa'i rigs kyi yum 'phags ma
rig pa chen mo'am gza' rnams kyi yum du grags pa gtso 'khor rnams kyi rjes su gnang ba dang / de'i yig cha ngag dbang mchog legs rdo rjes mdzad pa/ bstod pa bstan 'dzin
rdo rje mdzad pa bcas kyi lung / de bzhin gshegs pa'i rigs kyi gtsug tor rnam par rgyal ma lha dgu'i rjes su gnang ba dang / de'i bstod pa ngor chen rdo rje 'chang gis mdzad
pa/ sgrub rjes dkon mchog lhun grub kyis mdzad pa/ brgyud 'debs mus chen sangs rgyas rin chen gyis mdzad pa kha skong dang bcas pa/ sbyin sreg dpal ldan don grub kyis
mdzad pa rnams kyi lung / gtsug tor gdugs dkar gyi byad 'grol rmor chen pa'i yig cha'i steng nas lung dang bcas pa/ de bzhin gshegs pa'i rigs kyi khro bo gtsug tor 'bar
ba'i rjes gnang byad 'grol dang bcas pa dang / de'i yig cha zhu chen tshul khrims rin chen gyis mdzad pa'i lung / khro rgyal mi g.yo ba dkar po'i rjes su gnang ba dang /
de'i yig cha dkon mchog lhun grub kyis mdzad pa'i lung / bya rgyud padma'i rigs kyi gtso bo tshe dpag med lha dgu'i dkyil 'khor du dbang bskur ba dang / de'i sgrub dkyil
dkon mchog lhun grub pas mdzad pa/ thar rtse paN chen gyis mdzad pa'i dbang gi mtshams sbyor dang / rab gnas bya tshul/ sbyin sreg sangs rgyas phun tshogs kyis mdzad pa/
/tshe sgrub kyi gdams pa zab mo thun mong

ma yin pa sngags 'chang kun dga' rin chen gyis mdzad pa rnams kyi lung / tshe dpag med 'chi med rnga sgra lha dgu'i dkyil 'khor du dbang bskur ba dang / de'i yig cha thar paN
gyis mdzad pa/ de'i lhan thabs sangs rgyas phun tshogs kyis mdzad pa rnams kyi lung / grub chen mi tra dzo ki'i lugs kyi tshe dpag med dkar po'i rjes su gnang ba dang
/ de'i yig cha dkon mchog lhun grub dang zhu chen tshul khrims rin chen gyis mdzad pa/ khro phu lo tsA bas mdzad pa'i 'chi ba slu ba'i man ngag /zhu chen gyis mdzad pa'i
kha 'bar ma dkar mo'i 'chi slu dang bcas pa rnams kyi lung dang / padma'i rigs kyi bdag po 'phags pa bcu gcig zhal gtso rkyang gi rjes su gnang ba dang / de'i yig cha dkon
mchog lhun grub kyis mdzad pa/ smyung gnas kyi cho ga zhu chen gyis mdzad pa bcas kyi lung dang / skyer sgang lugs kyi thugs rje chen po gtso 'khor gsum pa'i rjes su gnang
ba dang / de'i yig cha thar paN gyis mdzad pa/ las kha tshar sangs rgyas phun tshogs kyis mdzad pa/ thugs rje chen po dang phyag rgya chen po zung 'jug tu nyams su len
tshul dkon mchog lhun grub kyis mdzad pa rnams kyi lung dang / 'phags pa seng ge sgra'i rjes su gnang ba dang / de'i yig cha dkon mchog lhun grub kyis mdzad pa/ gdon 'grol
gyi cho ga thar paN dang / sngags 'chang kun dga' bsod nams kyis mdzad pa/ seng ge sgra'i char 'bebs 'dam thog bstan 'dzin rdo rjes mdzad pa rnams kyi lung / padma'i
rigs kyi yum sgrol dkar yid bzhin 'khor lo thun mong dang thun mong ma yin pa'i rjes su gnang ba dang / tshar chen gyis mdzad pa'i tshe khrid zla ba'i chu rgyun dang / de'i
lhan thabs 'jam dbyangs mkhyen brtse'i dbang phyug gis mdzad pa'i yig cha bcas kyi steng nas nyams khrid zab mo yongs su rdzogs pa dang / sgrol dkar sgrub thabs slob dpon
ngag gi dbang

phyug grags pas mdzad pa'i 'chi bdag slu ba'i rtog pa nas phyung ba paNDi ta don yod rdo rje dang / lo tsA ba ba ri'i 'gyur/ sgrol dkar sgrub thabs/ gtor ma/ bum chog/ srung
'khor bcas kyi yi ge /bris pa'i srung 'khor gyi yi ge /bar chad zhi bar byed pa/ ltas ngan g.yang du blang ba'i man ngag /ngag gi byad 'grol gyi yi ge slob dpon padma nag
pos mdzad pa/ sgrol ma'i sprul pa ce spyang sngon mo'i srung ba/ ce spyang sngon mo'i lam srung gi gsal byed/ rjes gnang gi skabs su nye bar mkho ba'i lo rgyus mdzad byang
med pa/ rje dkon mchog lhun grub kyis mdzad pa'i sgrub thabs rjes gnang bstod pa dang bcas pa/ 'jam dbyangs mkhyen brtse'i dbang phyug gis mdzad pa'i sgrol dkar rjes
gnang dang / de'i dmigs rim skyabs yul zhing khams ma/ sbyin sreg bklags chog tu bkod pa/ dbang phyug rab brtan gyis mdzad pa'i sgrub thabs dang / sgrol dkar sbyin sreg
mkhas grub sangs rgyas phun tshogs pas mdzad pa dang bcas pa rnams kyi lung / jo bo nas brgyud pa'i sgrol ma nyi shu rtsa gcig gi rjes su gnang ba dang / sgrol ma'i phyag
'tshal nyer gcig gi sgrub thabs yig rnying dang / de'i rjes gnang gi chings mkhan chen ngag dbang chos grags kyis mdzad pa/ sangs rgyas phun tshogs kyis mdzad pa'i sgrol
ma maNDal bzhi chog dang bcas pa'i lung / bla med du gtogs kyang 'dir mtshan brgya rtsa brgyad kyi lung blang dgos pa dang sde tshan gcig pa'i phyir bya rgyud du bzhag pa
gnyan sgrol yan lag drug pa'i rjes su gnang ba dang / de'i yig cha dkon mchog lhun grub kyis mdzad pa/ sgrol ma'i man ngag rmi lam brtag thabs shin tu zab pa lha mo shra
ma Na'i sgrub thabs kun mkhyen bkra shis rnam rgyal dang / sa chen kun dga' blo gros kyis mdzad pa bcas kyi lung / padma'i rigs kyi khro bo rta mgrin lcags ral can zla
rgyal

lugs su grags pa'i rjes su gnang ba dang / de'i sgrub thabs zla ba rgyal mtshan gyis mdzad pa/ nad gso ba/ steng gdon gzir ba/ lus srung ba/ ser ba srung ba/ phyir zlog pa/
rjes gnang gi yi ge rnying pa/ thar paN gyis mdzad pa'i sgrub rjes rnams kyi lung / padma'i rigs kyi pho nya mo dbyangs can ma dkar mo'i rjes su gnang ba dang / de'i sgrub
rjes thar paN gyis mdzad pa kha skong dang bcas pa'i lung / rdo rje'i rigs kyi gtso bo slob dpon dze tA ris bkral ba'i mi 'khrugs pa lha dgu'i dkyil 'khor du dbang bskur
ba dang / de'i sgrub dkyil dkon mchog lhun grub kyis mdzad pa/ de'i zur 'debs zhu chen gyis mdzad pa/ sbyin sreg gi cho ga dkon mchog lhun grub pas mdzad pa rnams kyi
lung / rdo rje'i rigs kyi bdag po phyag rdor gos sngon can 'gro bzang lugs kyi rjes su gnang ba/ rnam 'joms ba ri lugs lha gcig bum gcig gi rjes gnang khrus dang bcas pa
dang / de'i yig cha dkon mchog lhun grub kyis mdzad pa'i lung / rdo rje'i rigs kyi pho nyar gtogs pa khro bo dme brtsegs sa lugs su grags pa dud ka'i rjes gnang khrus dang
bcas pa/ de'i zhal gdams zab mo sa paN gyis mdzad pa/ rmor chen gyis mdzad pa'i sgrub rjes khrus chog dang bcas pa/ bsod nams lhun grub kyis mdzad pa'i grib mdos bcas kyi
lung / jo bo'i lugs kyi dme brtsegs ljang nag gi rjes su gnang ba dang / de'i yig cha thar paN gyis mdzad pa/ las tshogs la grib srung ba/ ser ba srung ba/ rims nad srung
ba/ phyugs nad srung ba/ mi lo nad can srung ba/ ra lug la spyang ki srung ba/ 'bras phol lhog pa gso ba/ nad pa'i sngas srung ba/ zhing gi 'bu srung ba/ bang mdzod srung
ba/ 'gong po sreg pa/ dme grib srung thabs dang bcas pa'i lung / rdo rje'i rigs kyi pho

nya mo khro mo dme brtsegs kyi rjes su gnang ba dang / de'i yig cha 'jam mgon kun dga' blo gros kyis mdzad pa'i lung / bya rgyud nor can gyi rigs dzaM dkar 'brug zhon lha lnga
jo bo lugs kyi rjes su gnang ba dang / de'i yig cha she'u lo tsA ba kun dga' chos grags dang / 'jam mgon kun dga' blo gros kyis mdzad pa'i lung / phyag rdor gos sngon
can gyi rjes gnang sngon du 'gro ba'i sgo nas rnam sras ser chen lha dgu'i rjes su gnang ba spro ba lnga dang bcas pa dang / de'i yig cha dkon mchog lhun grub kyis mdzad
pa'i lung bcas/ rgyud sde gnyis pa spyod rgyud de bzhin gshegs pa'i rigs kyi bdag po 'jam dbyangs a ra pa tsa na dmar ser gyi rjes su gnang ba dang / de'i yig cha thar paN
gyis mdzad pa'i lung / rgyud sde gsum pa rnal 'byor rgyud kyi ngan song thams cad yongs su sbyong ba'i rgyud las bstan pa'i kun rig rtsa ba'i dkyil 'khor du dbang bskur
ba dang / kun rig gi cho ga gzhan phan mtha' yas/ bsnyen rgyas sgrib pa rnam sel/ cha gsum gyi cho ga rnams ngor chen gyis mdzad pa/ dbang gi mtshams sbyor dang / sbyin
sreg ro sreg sAtstsha rab gnas dang bcas pa dkon mchog lhun grub kyis mdzad pa/ bsnyen rgyas lhan thabs thar paN gyis mdzad pa rnams kyi lung / rgyud sde bzhi pa rnal 'byor
bla med kyi skor la/ pha rgyud gsang ba 'dus pa mi bskyod rdo rje lha so gnyis 'phags lugs kyi dkyil 'khor du dbang bskur ba dang / de'i sgrub thabs/ dkyil chog /gtor
chog /mchod chog /mchod phreng rnams ngor chen gyis mdzad pa'i lung / grub chen birWa pas bkral ba'i 'jam dpal gshin rje'i gshed dmar po lha lnga'i dkyil 'khor du dbang
bskur ba dang / de'i sgrub thabs dang dkyil chog ngor chen rdo rje 'chang gis mdzad pa/ rje dkon mchog lhun grub kyis mdzad pa'i gsal byed/ brgyud 'debs/

sbyin sreg /bkra shis rnams dang / dbang gi mtshams sbyor thar paN gyis mdzad pa bcas kyi lung / rdo rje 'jigs byed rwa lugs lha dgu'i dkyil 'khor du dbang bskur ba dang /
de'i sgrub dkyil dkon mchog lhun grub kyis mdzad pa/ gtor chog ngor chen rdo rje 'chang gis mdzad pa/ dbang gi mtshams sbyor sangs rgyas phun tshogs pas mdzad pa/ las bzhi'i
sbyin sreg rwa lo tsA bas mdzad pa/ drag po'i sbyin sreg bande ye shes seng ges mdzad pa/ yang drag po'i sbyin sreg sgrub khang dpal ldan don grub kyi mchod g.yog pa
shAkya'i ming can gyis mdzad pa/ char 'bebs mkhas grub dpal ldan don grub kyis mdzad pa rnams kyi lung / las gshin lha bcu gsum gyi rjes su gnang ba dang / de'i sgrub rjes
dkon mchog lhun grub kyis mdzad pa/ mtshams sbyor sangs rgyas phun tshogs pas mdzad pa bcas kyi lung / grub chen nag po pa'i lugs kyi bde mchog lha drug cu rtsa gnyis kyi
dkyil 'khor du dbang bskur ba dang / de'i sgrub thabs mus chen sangs rgyas rin chen gyis mdzad pa/ kun mkhyen bsod nams seng ges mdzad pa'i lU nag gnyis char gyi sgrub
thabs/ dkyil chog rje btsun rin po ches mdzad pa/ gsal byed dkon mchog lhun grub pas mdzad pa/ mtshams sbyor sangs rgyas phun tshogs kyis mdzad pa rnams kyi lung dang /
slob dpon kangka dattas bkral ba'i phag dkar shes rab gsal byed kyi byin rlabs dang / de'i yig cha mkhas grub dpal ldan don grub pas mdzad pa'i lung / ma gcig grub pa'i rgyal
mos bkral ba'i tshe dpag med lha gcig bum gcig gi byin rlabs dbang bzhi'i tshul du bskur ba dang / de'i yig cha sngags 'chang kun dga' rin chen gyis mdzad pa'i lung
/ bde mchog bka' srung khyad par can dur khrod bdag po yab yum

can gyi rjes su gnang ba dang / de'i yig cha sngags 'chang kun rin gyis mdzad pa'i lung / A tsArYa dmar po nas brgyud pa'i mkha' lding gser mig 'khyil ba 'byung po 'ur 'ded
kyi rjes su gnang ba dang / shar 'bum chu ba dpal ldan grags pas mdzad pa'i de'i lo rgyus/ bsnyen pa/ sgrub pa/ las sbyor la khyad par gyi las sbyor ser ba dang char gcod
pa/ mid 'byar bcos pa/ dug srung ba/ dug 'dred pa/ sri'u gso ba/ gdon skrod pa/ smyo ba 'dul ba/ bcud len/ mdze gso ba/ spyi 'gro'i las sbyor dang bcas pa dang / rjes gnang
gi yi ge sangs rgyas phun tshogs pas mdzad pa rnams kyi lung / rdo rje gur nas gsungs pa'i phyag na rdo rje 'byung po 'dul byed kyi rjes su gnang ba dang / de'i sgrub
rjes dkon lhun gyis mdzad pa/ brgyud 'debs dpal ldan don grub kyis mdzad pa kha skong dang bcas pa/ gur nas gsungs pa'i 'phags ma so sor 'brang ma'i rjes su gnang ba dang
/ de'i yig cha thar paN gyis mdzad pa'i lung dang bcas pa/ khyad par snyan brgyud gser chos kyi skor la/ 'phags yul gyi mkhas grub yongs kyi gtsug gi padmo zhabs sen gyi
nyi ma'i 'od zer rnam par bkod pa 'jigs pa med pa grub chen bi rU pa chen pos rgyal yum rdo rje bdag med ma las dngos su gsan pa'i gsung ngag rin po che lam 'bras bu dang
bcas pa'i skor la tshogs bshad dang / slob bshad gnyis su grags pa'i dang po tshogs bshad du grags pa'i skor la/ thog mar bla ma tshad mar bya ba'i phyir du bla ma la
gsol ba 'debs pa e wa~M pa'i chos spyod dum bu gsum dang / dum bu dang po'i kha skong mkhan chen nam mkha' bsam 'grub la gsol ba 'debs pa nas rje rang gi gsol 'debs dmigs
med byams ldan ma'i bar dang / mkhas

grub sangs rgyas phun tshogs pas mdzad pa'i e wa~M pa'i gdan rabs rnam thar nor bu'i phreng ba bcas kyi lung dang / nyams myong tshad ma rgyud la skyed par byed pa'i khrid
dngos la/ khrid kyi gzhung shing chen mo bzhi'i nang tshan gzhung shing rgyas pa gzhung ji lta ba bzhin du bkri ba'i khrid yig ngag dbang brtan pa'i rdo rjes mdzad pa'i gzhan
phan phrin las rgyas byed kyi steng nas lam gyi sngon 'gro snang ba gsum gyi khrid sngon du 'gro ba'i sgo nas brgyud pa'i khyad par gnyis ldan gyi sems bskyed pa dang
/ de las byung ba'i dam tshig rnams la srung sdom shes pa'i ched du byang chub sems dpa'i sdom pa nyi shuu pa'i 'grel pa rje btsun rin po ches mdzad pa'i lung / de nas
slob ma rjes 'dzin sogs dbang gi mngon par rtogs pa brgyad dang ldan pa'i sgo nas dpal kye rdo rje man ngag lugs kyi dkyil 'khor du dbang bskur ba dang / de las byung ba'i
dam tshig dang sdom pa rnams mi nyams par sbyong ba'i thabs gsal bar ston pa rtsa ltung 'khrul spong rje btsun rin po che grags pa'i zhabs kyis mdzad pa'i lung dang / de
ltar smin zin grol ba'i slad du lta bas spros pa gcad pa'i phyir kun gzhi rgyu rgyud la 'khor 'das dbyer med kyi lta ba bsgom pa/ lam gyi nyams bskyed pa'i phyir lus thabs
rgyud la dbang bzhi dang rjes su 'brel ba'i lam bsgom pa/ 'bras bu sku lnga mngon du 'gyur ba'i tshul dang / nges shes bskyed cing ting nge 'dzin ngo shes pa'i phyir
lam gyi sa mtshams rnam par gzhag pa/ 'bras bu mthar thug sangs rgyas kyi sa bshad pa/ de ltar nyams su len pa'i slob ma la gsang ba bcu'i rgyas gdab cing skal ldan gyi slob
ma la phan par gdams pa'i bar gyi nyams khrid zab mo yongs su rdzogs pa dang / de dag gi skabs su bum dbang gi lam gyi nang tshan nang bskyed rim gyi thog mar/ slob dpon
gyi zab

mo lus kyi dkyil 'khor du dbang bskur ba dang / gzhan yang sbyor ba don yod pa bzhis bla ma mnyes par byed pa'i khrid sngon du 'gro ba'i lam zab phyi ma'i byin rlabs dang /
de'i yig cha thar paN gyis mdzad pa/ lam zab phyi ma'i ngag 'don dkon mchog lhun grub kyis mdzad pa/ brgyud 'debs ngor chen gyis mdzad pa kha skong dang bcas pa'i lung /
rnal 'byor dbang phyug gi srung ba thun mong ba'am bir srung phyi ma'i byin rlabs sgom lung dang bcas pa dang / de'i yig cha thar paN gyis mdzad pa'i lung / lam 'bras su
mi gtogs kyang sa skya pa'i thugs dam chag med bzhi'i nang tshan nA ro mkha' spyod kyi byin rlabs dang / de'i sgrub thabs dkon mchog lhun grub kyis mdzad pa/ bstod pa dang
brgyud 'debs ngor chen rdo rje 'chang gis mdzad pa/ bdag 'jug dang byin rlabs bya tshul thar paN gyis mdzad pa bcas kyi lung / rgyab rten lung dang bstan bcos tshad ma'i
skor la/ ngag dbang brtan rdor gyis mdzad pa'i lam 'bras kyi khrid yig /kye rdor man ngag lugs kyi mngon rtogs/ lus dkyil/ dbang chu/ gtor chog /rdul tshon chu bor spyan
'dren pa'i cho ga /zhi rgyas kyi sbyin sreg rnams rje dkon mchog lhun grub kyis mdzad pa/ las phyi ma gsum gyi sbyin sreg gi lhan thabs thar paN gyis mdzad pa/ slob dpon
padma badzra gyis mdzad pa'i bstod pa nyi shu pa dang / sdeb sbyor daNDa ka'i bstod pa dang / dkyil 'khor gyi bkra shis bcas rje btsun rin po ches mdzad pa/ mdzad pa bcu
gnyis kyi bkra shis rgyud nas phyung ba/ tshogs 'khor gsang ba kun rgyan ngor chen gyis mdzad pa/ dus tha ma'i cho ga thar paN dang / sangs rgyas phun tshogs kyis mdzad
pa/ rab gnas dpal 'byor

rgya mtsho dkon mchog dpal ldan pas mdzad pa/ 'thor nas bsgrub tshul thar paN gyis mdzad pa rnams kyi lung dang / ngor lugs thun mong ma yin pa gsung ngag slob bshad kyi skor
la/ rje btsun rin po ches mdzad pa'i bla ma brgyud pa'i gsol 'debs bla ma rdor 'dzin ma dang / tshar chen gyis mdzad pa'i brgyud 'debs dngos grub rin po che'i char 'bebs
kha skong dang bcas pa'i lung bcas sngon du 'gro ba'i sgo nas/ nyams myong tshad ma rgyud la skyed par byed pa'i khrid dngos ni/ rdo rje 'chang tshar pa chos rje'i gsung
sgros 'jam dbyangs mkhyen brtse'i dbang phyug gis zin bris su mdzad pa'i khrid yig gsang chen bstan pa rgyas byed kha'u brag rdzong pa'i bzhed pa ma nor ba la gzhi byas/
bum dbang rmi lam man chad kyi khrid 'phro lus pa rgyal dbang lnga pa rin po ches mdzad pa'i yig cha dang / gzhan yang gsung bshad kyi rgyab skyor du dgos pa'i yig cha
rnams kyi steng nas lam gyi sngon 'gro snang ba gsum gyi khrid shin tu zhib pas rgyud sbyangs shing / de dag gi skabs su thog mar man ngag gi byung tshul dang / byung ba'i
chos la bshad sgrub ji ltar bya tshul gyi rnam gzhag zhib par gsungs pa dang / de nas brgyud pa'i khyad par gnyis ldan gyi sems bskyed pa dang / dngos gzhi rdo rje theg
pa'i lam gyi rtsa ba smin grol gnyis kyi dang po smin byed dbang gi mngon par rtogs pa brgyad dang ldan pa'i sgo nas dpal kye rdo rje man ngag lugs kyi dbang bskur ba aShta'i
bzlas lung dang bcas pa dang / de dag gi skabs su khas blangs pa'i dam tshig dang sdom pa'i rnam gzhag gsal bar ston pa rtsa ltung 'khrul spong rje btsun gyis mdzad
pa/ rgyun gyi bza' ba'i dam tshig bdud rtsi ril bu bsgrub tshul bdag chen rdo rje 'chang gis mdzad pa/ khyad par gyi bza' ba'i dam tshig tshogs 'khor 'bring po rje btsun
rin po ches mdzad pa/

'phags pas mdzad pa'i tshogs 'khor bdud rtsi bum pa/ rje btsun gyis mdzad pa'i rab gnas don gsal/ sa paN gyis mdzad pa'i aShta'i gzhi bshad rnams kyi lung / grol byed khrid
la/ dbang gi ye shes la log par rtog pa dgag cing 'og nas 'byung ba'i lam thams cad skyon med du bsgrub pa'i phyir 'khor 'das dbyer med kyi lta ba'i khrid dang / de nas
bdag med lha mo bco lnga'i ras bris kyi dkyil 'khor du dbang bskur ba dang / de'i rjes su lus thabs rgyud la dbang bzhi dang rjes su 'brel ba'i lam bzhi'i dang po bum dbang
gi lam la phyi bskyed rim gyi khrid sems 'dzin dang bcas pa dang / de nas phyi rol du zhen pa'i gdon gyi gnyen por slob dpon gyi zab mo lus kyi dkyil 'khor du dbang bskur
ba yig brgya'i bzlas lung dang bcas pa sngon du 'gro bas nang bskyed rim gyi khrid sems 'dzin sogs bum dbang gi lam yongs su rdzogs pa dang / phyi nang bskyed rim gyi
skabs su tshar chen gyi nyi zer sogs kyi steng nas bsgom don la thos bsam gyis sgro 'dogs gcod pa'i bshad pa shin tu rgyas pa dang / de nas gsang dbang dang / shes rab ye
shes dang / dbang bzhi pa ste dbang bzhi po re re la'ang lam/ lta ba/ grub mtha'/ 'da' ka ma/ bar do/ rmi lam/ sgyu lus dang bcas pa'i khrid de mdor na nyams khrid zab
mo yongs su rdzogs pa shin tu zhib pa dang / de dag gi cha lag tu gtogs pa'i byin rlabs kyi skor la/ lam zab phyi ma'i khrid sngon du 'gro ba'i byin rlabs dang / de las 'phros
pa'i bla ma rin chen 'byung ldan gyi byin rlabs dang / thar paN gyis mdzad pa'i bla ma rin chen 'byung ldan gyi nyams len bya tshul gyi lung / lam zab nang ma'i byin
rlabs dmigs khrid dang 'brel ba/ de'i nyams len ngor chen gyis mdzad pa/ lam zab phyi nang gi nyams len dang / byin rlabs bya tshul thar paN gyis mdzad pa bcas kyi lung
/ bir srung phyi ma'i byin rlabs sgom lung dang bcas pa dang / bi rU pa'i sku'i rnam 'gyur drug gi zin bris dang / bir srung bar chad kun

sel ngor chen rdo rje 'chang gis mdzad pa/ thar paN gyis mdzad pa'i nyams len byin rlabs dang bcas pa rnams kyi lung dang / bir srung nang ma'i byin rlabs sgom lung dang bcas
pa/ de'i byin rlabs dang nyams len/ de nyid lam 'bras kyi gdams ngag dang mtshon byed du sbyar ba ngor chen gyis mdzad pa/ des mdzad pa'i bir srung gsar mar grags pa rnams
kyi lung / lam sbas bshad kyi byin rlabs/ rnam 'joms bir lugs lha bdun cu rtsa lnga'i byin rlabs dang / bla ma don yod grub pa la brten pa'i bla ma'i rnal 'byor tshar
gsum khug pa'i byin rlabs dang rten 'brel snying pos bsrung ba'i byin rlabs/ gsung ngag rin po che'i brjod bya'i snying po bsdus pa brda don gsal ba'i byin rlabs/ dbang
bzhi'i brda chig brgyud du stsal ba'i byin rlabs/ sgrub pa lung sbyin dang / gsang bcu'i rgyas gdab kyi byin rlabs/ mthar gsung ngag rin po che'i bstan pa gtad pa'i tshul
du mgon rkyang gi rjes su gnang ba dang bcas pa rnams dang / gzhan yang ngag dbang chos grags kyis mdzad pa'i sems bskyed kyi cho ga /lam zab phyi nang / bla ma rin 'byung
/ bir srung phyi nang gi byin rlabs bya tshul gyi yi ge rnams kyi lung dang bcas pa gsan zhing legs par khong du chud par mdzad do/ /yang sa skya pa'i gser chos bcu gsum
du grags pa'i nang tshan mchog bsgrubs pas thun mong zhar las 'byung ba dmar mo skor gsum gyi nang nas mchog tu gyur pa rgyal yum rdo rje rnal 'byor ma las nA ro pas
dngos su gsan zhing / des kyang pham mthing pa sku mched kho na las gzhan su la'ang ma gnang ba'i nA ro mkha' spyod kyi sindhu ra'i dkyil 'khor la brten pa'i byin rlabs shin
tu zab pa dang / 'jam dbyangs mkhyen brtse'i dbang phyug gi khrid yig la sogs pa'i steng nas sngon 'gro thun mong dang thun

mong ma yin pa/ bskyed rim rnal 'byor bcu gcig /rdzogs rim rtsa dbu ma/ bde ba dang 'ja' lus sgrub pa/ yab dang yum la brten pa'i 'pho ba/ nang gi mkha' spyod sgrub pa sogs
cha lag yongs su rdzogs pa'i khrid dang / chos nyid dngos su ston pa'i byin rlabs zab mo dang / rdzogs rim rtsa dbu ma che ba'i khrid dang bcas pa/ de dang 'brel ba nyer
mkho'i lung la/ brgyud 'debs dang bstod pa ngor chen gyis mdzad pa/ kun mkhyen bsod nams seng ges mdzad pa'i mkha' spyod gsang ba'i sgo 'byed/ tshar chen gyis mdzad pa'i
brgyud 'debs dang smon lam/ dkon mchog lhun grub kyis mdzad pa'i sgrub thabs/ bdag 'jug dang byin rlabs bya tshul thar paN gyis mdzad pa/ glo bo mkhan chen gyis mdzad pa'i
smon lam dang bkra shis/ byams pa chos legs pas mdzad pa'i bkra shis/ sangs phun gyis mdzad pa'i ku sa lI'i tshogs bsags kyi ngag 'don dang / dur bdag yab yum gyi gtor
chog bsdus pa/ rmor chen pas mdzad pa'i tshogs mchod nyung ngu rnam gsal/ ngor chen gyis mdzad pa'i za byed rdo rje mkha' 'gro'i sbyin sreg dang bcas pa rnams kyi lung dang
/ sa skya pa'i gser chos dmar po skor gsum du grags pa dpal kye rdo rje rtsa bshad kyi rgyud nas bstan pa'i rigs byed ma ngor lugs thun mong ma yin pa'i rjes su gnang
ba dang / rdo rje mkha' 'gro'i rgyud las bstan pa'i lha chen tshogs kyi bdag po ngor lugs thun mong ma yin pa'i rjes su gnang ba dang / kye rdo rje'i rgyud 'bum phrag lnga
pa sogs nas bstan pa'i khro bo kag chol 'dod pa'i rgyal po ngor lugs thun mong ma yin pa'i rjes su gnang ba dang / rjes gnang de gsum gyi yig cha dkon mchog lhun grub
kyis mdzad pa'i lung / gser chos tshe dpag med sprul sku'i rjes su gnang ba

dang / de'i yig cha rmor chen pas mdzad pa'i lung / gser chos 'jam dpal nag po'i rjes gnang sgom lung dang bcas pa dang / de'i yig cha rmor chen dang / zhu chen pas mdzad pa'i
lung / gser chos mkha' 'gro ma seng ge'i gdong can sngon mo'i rjes su gnang ba dang / de'i yig cha thar paN gyis mdzad pa'i lung / dus 'khor nas bstan pa'i gser chos
khyung khra'i rjes gnang sgom lung dang bcas pa dang / de'i yig cha rmor chen pas mdzad pa'i lung / gser chos dzaM dmar srog sgrub kyi rjes su gnang ba dang / de'i yig cha
rmor chen pas mdzad pa'i lung / 'phags pa seng ge sgra'i rjes su gnang ba dang / klu pa'i gser chos bcu bzhir grags pa'i ya gyal seng ge sgra'i ngag srung 'grol gyi gdams
pa shin tu zab pa'i lung dang / chos srung gi skor la/ dpal rdo rje nag po chen po gur gyi mgon po lha brgyad thun mong ba'i rjes su gnang ba dang / de'i yig cha shar
chen byams pa kun dga' bkra shis kyis mdzad pa'i lung / lha brgyad mkha' 'gro sbags te sgrub pa thun mong ma yin pa'i rjes su gnang ba dang / mgon po khro bcu thun mong ma
yin pa'i rjes su gnang ba dang / rjes gnang de gnyis kyi yig cha ngag dbang chos grags pas mdzad pa'i lung / gsang ba'i las mkhan pu Ta thun mong ba'i rjes su gnang ba
dang / de'i yig cha sngags 'chang kun dga' rin chen gyis mdzad pa/ mgon po gsang sgrub lha dgu'i sbyin sreg sangs rgyas phun tshogs pas mdzad pa/ drag po'i sbyin sreg ngag
dbang brtan pa'i rdo rjes mdzad pa/ mgon po'i tshogs mchod rmar ston bka' bcu pas mdzad pa/ skong gso'i cho ga dkon mchog dpal ldan pas mdzad pa/ e waM pa'i gsung rgyun
ltar bkod pa'i bstod tshogs dngos grub rgya mtsho dang / nag po chen po la klu chen brgyad kyis bskor

ba'i sgo nas char 'bebs dang rlung gnon rje kun dga' blo gros kyis mdzad pa/ tshar chen gyis mdzad pa'i brag rdzong ma'i nyams len snyan brgyud yid bzhin nor bu dang / rje
phyogs las rnam rgyal gyis mdzad pa'i skong bsdus rin chen 'bar ba rnams kyi lung dang / gsang 'dus rtsa brgyud sogs las bstan pa'i dpal mgon zhal bzhi pa bsnyen dus kyi
rjes su gnang ba dang / de'i yig cha thar paN gyis mdzad pa'i lung dang / shangs pa bka' brgyud pa'i lugs kyi mgon dkar yid bzhin nor bu'i rjes su gnang ba dang / mgon dkar
gyi bkra shis bka' rgya ma dang / rab gnas bka' rgya ma/ sangs rgyas phun tshogs kyis mdzad pa'i rgyas pa'i sbyin sreg /zhu chen tshul khrims rin chen gyis mdzad pa'i
sgrub rjes dang / gter bum bsgrub tshul rnams kyi lung / zhing skyong ma mo thams cad kyi gtso mo dpal ldan lha mo dmag zor rgyal mo'i rjes su gnang ba dang / de'i yig cha
sngags 'chang kun dga' rin chen gyis mdzad pa'i lung / gsang sngags rnying ma'i skor la/ gter kha gong ma mnga' bdag nyang gi gter byon gu ru drag dmar gyi dbang bskur
ba dang / de'i yig cha bdag chen rgya gar bas mdzad pa'i phrin gzhung dang / sngags 'chang kun rin gyis mdzad pa'i dbang chog dang / 'jam mgon kun dga' blo gros kyis mdzad
pa'i phyag len mdzes rgyan rnams kyi lung / gu ru drag dmar nyang lugs kyi rjes su gnang ba dang / de'i yig cha ngag dbang chos grags kyis mdzad pa'i lung / ras chen dpal
'byor bzang po nas brgyud pa'i tshe dpag med lha bcu bdun gyi tshe dbang zab mo mda' 'phel mar grags pa dang / de'i yig cha rin chen bsod nams mchog grub kyis mdzad pa'i
lung / dbon ston skyer sgang pa'i lugs kyi rta mgrin gsang sgrub tu grags pa'i rjes su

gnang ba dang / de'i yig cha ngag dbang chos grags kyis mdzad pa'i lung / gter kha 'og ma gu ru chos dbang gi gter byon phyag rdor gtum po khyung lnga'i rjes su gnang ba dang
/ de'i yig cha sangs rgyas phun tshogs kyis mdzad pa'i lung / padma las 'brel rtsal gyi gter byon phyag rdor dregs 'dul gyi rjes su gnang ba dang / de'i sgrub thabs smin
gling gter chen gyis mdzad pa 'dod bum las byung ba'i lung / rdo rje nam mkha' lding khyung dmar gyi rjes su gnang ba dang / de'i yig rnying gi lung / grwa mngon dbang
phyug 'bar gyi gter byon dzambha la dmar po zhal gsum phyag drug pa'i rjes gnang chu sbyin dang bcas pa dang / de'i yig cha sngags 'chang kun dga' rin chen gyis mdzad pa/
dge ba'i bshes gnyen nyang ston sgrub pa po'i gter byon thugs rje chen po'i mig 'byed kyi gdams pa dang / de'i gsal byed sngags 'chang bkra shis stobs rgyal gyis mdzad
pa/ gter ston bzang po grags pa'i gter byon gsol 'debs le'u bdun ma dang / ba mkhal smug po'i gter byon gsol 'debs bar chad lam sel rnams kyi lung / gnubs lugs kyi srung
ma legs ldan stag gzhon nag po 'khor bcas kyi rjes su gnang ba dang / de'i gtor chog dang rjes gnang thar paN gyis mdzad pa/ skong ba sangs rgyas phun tshogs pas mdzad pa
bcas dang / gzhan yang sa paNDi ta chen pos mdzad pa'i sdom gsum rab dbye/ lam 'bras kyi phyi nang gsang gsum gyi maNDal dang / snang ba mtha' yas kyi bsgom don/ 'chi kha
ma'i gdams ngag /yan lag bdun pa rnams dang / paN chen shAkya shrIs mdzad par grags pa'i gnas brtan phyag mchod/ byang pa rigs ldan pas mdzad pa'i cho 'phrul smon lam/
dkon mchog lhun grub pas mdzad pa'i yas

gtam dang bsngo ba/ de la dgos pa'i tshigs bcad sangs phun pas bsgrigs pa/ bar do ngo sprod shar khang pas mdzad pa/ 'od dpag med la brten pa'i 'pho ba dkon mchog dpal ldan
pas mdzad pa/ bum gter gyi lag len dkon mchog lhun grub pas mdzad pa/ de'i zur 'debs sangs rgyas phun tshogs pas mdzad pa/ 'jam mgon kun dga' blo gros kyis mdzad pa'i dam
tshig rdo rje'i sgom bzlas dang / bka' bsgo bya tshul thun mong dang thun mong ma yin pa/ brgya bzhi'i cho ga rnams dang / slob dpon padmas mdzad par grags pa'i gser skyems
dang / bdag chen rgya gar bas mdzad pa'i bsang gzhung sogs bsang yig gi skor dang bcas pa'i lung rnams legs par gsan cing / de thams cad kyi phyag len phra mo tshun
chad kyang shin tu mthar phyin par thugs su chud par mdzad pa yin no/ /rje 'di dgung grangs nyi shur son pa rnam byung gi lor khu bo mkhan chen rdo rje 'chang chen po de
nyid kyang mdo khams kyi bstan 'gro'i don du chibs kyi gdong bsgyur/ rje 'dis kyang bde mchog lU nag gi cho ga thugs 'dzin bskyangs te e waM pa'i sgrub mchod du lo bzhi tsam
phebs pa dang / gzhan yang cho ga'i phyag len dang / gzhung gi go don rnams la gzigs rtog rgya cher bskyangs pa dang / ji ltar thos pa'i chos rnams kyang bsam byung gi
rig pas yang dang yang du dpyad cing gtan la phab pas ma rtogs pa dang / log par rtog pa'i the tshom gyi dri ma mtha' dag rgyang ring du bsal ba dang / bsam pas sgro 'dogs
chod pa rnams kyang snyan brgyud kyi gdams pa khyad par can dang sbyar te sgom pas nyams su bzhes par mdzad do/ /dgung grangs nye bzhir son pa chu sprel lo'i hor zla
lnga pa'i nang mkhan chen rdo rje

'chang byams pa kun dga' bstan 'dzin sa skyar khri mjal la phebs pa dang lhan cig bod kyi rdo rje gdan dpal ldan sa skya'i chos grwa chen por phebs/ dus gsum gyi rgyal ba rnams
kyi ye shes kyi sku 'chi med lha'i rigs su mngon par bzhengs pa'i gong ma sku ngo thams cad dang / srid pa'i 'jigs pa thams cad yongs su gzhil ba la rgyal byed kyi tshal
dang tshul mtshungs pa'i gtsug lag khang lta bas chog mi shes pa dang / de dag gi nang du bzhugs pa'i sangs rgyas dang byang chub sems dpa'i sku brnyan byin rlabs kyi
gzi 'od 'bar ba srid pa gsum na 'gran zla dang bral ba rnams legs par mjal zhing thugs smon rnam par dag pa'i rgyas 'debs pa dang / 'jam mgon khri chen rin po che ngag
dbang kun dga' bkra shis mthu stobs bstan 'dzin bzang po'i drung nas gu ru drag dmar nyang lugs kyi dbang chen zhig kyang gsan te hor zla drug pa'i nang e wa~M du phebs/
lo de'i mjug tu khro rgyal 'byung po 'dul byed kyi ljags bsnyen zla gcig lhag tsam dang / de'i bcu cha'i sbyin sreg dang bcas pa mthar phyin par mdzad/ dgung grangs nyer
lnga pa dpal gdong gi lo'i hor zla gnyis pa'i dmar phyogs nas bzung ste zla ba bdun gyi bar du kye rdo rje gzhi'i bsnyen pa gdan thog gcig tu mthar phyin pa dang / de'i bcu
cha'i sbyin sreg dang bcas pa mdzad cing / de rjes mkhan rin po che khri thog pa byams pa kun dga' bstan 'dzin gyi drung nas/ sgrub thabs brgya rtsa nas 'byung ba'i lo
gyon ma'i rjes gnang sngon du 'gro ba'i grub chen birWa pa'i bzhed gzhung gsung ngag rin po che lam 'bras tshogs bshad du grags pa'i lam gyi sngon 'gro snang ba gsum gyis
rgyud sbyangs te/ brgyud pa'i khyad par gnyis ldan gyi sgo nas sems bskyed pa dang / de rjes

dbang gi mngon par rtogs pa brgyad dang ldan pa'i sgo nas kye rdo rje man ngag lugs kyi rgyu dus kyi dbang bskur ba dang / lam gyi dngos gzhi rgyud gsum gyi khrid yongs su
rdzogs pa dang / de dag gi skabs su slob dpon gyi zab mo lus kyi dkyil 'khor du dbang bskur ba dang / gzhan yang e wa~M pa'i chos spyod dum bu gsum kha skong dang bcas pa
dang / rje dkon mchog lhun grub pas mdzad pa'i kye rdo rje'i mngon rtogs/ lus dkyil/ dbang chu/ gtor chog /zhi ba'i sbyin sreg /rgyas pa'i sbyin sreg gi sdom rnams dang
/ thar paN gyis mdzad pa'i rgyas pa'i sbyin sreg gi lhan thabs/ dbang dang drag po'i sbyin sreg gi sdom dang lhan thabs rnams dang / padma badzra gyis mdzad pa'i bstod pa
nyi shu pa dang / grags pas mdzad pa'i bstod pa daNDa ka /des mdzad pa'i dkyil 'khor gyi bkra shis dang / rgyud nas phyung ba'i mdzad bcu'i bkra shis rnams kyi lung / ba
ri lugs kyi sgrub thabs brgya rtsar grags pa'i rjes gnang don brgyad dang / mchims nam mkha' grags kyis bsgrigs pa'i mngon rtogs brgya rtsa las byung ba'i rjes gnang sum
cu so bzhi rnams legs par gsan par mdzad do/ /'ga' zhig thos dang bsam bor nas/ /rmongs sgom byis pa'i gom stabs kyis/ /kun mkhyen rgyal sar 'dzegs 'dod pa/ smig rgyu'i
chu la snyegs pa bzhin/ /la la mang du thos gyur kyang / /sgom pa'i bdud rtsi mi bsten pa/ /de kun rgya mtsho'i klong nyid du/ /skom pas gzir te 'chi dang mtshungs/ /mtha'
de gnyis ka bsal ba'i slad/ /zab yangs mkhyen brtse nus pa'i mtha'/ /mkha' dang yang dag mtshungs gyur pa'i/ /rnam par 'dren pa mang bsten zhing / /khyad par byams brtse'i
'jug pa yis/ /chos dbyings nam mkha'i thig le las/ /legs 'ongs

'chi med rdo rje'i sku/ /gtsug gi rgyan du gus bsten nas/ /zab rgyas chos kyi bdud rtsi'i zer/ /thugs kyi sa mos la 'phos pas/ /gzod nas rtogs pa'i shes rab kyi/ 'dab stong
slar yang bzhad par byas/ /de lta'i mang thos dga' tshal las/ /bsams byung rig pa'i bung ba yis/ /ma nor don gyi bcud myangs pas/ /shes rab lang tsho ci yang rgyas/ /rnam
rtog rdul gyis ma gos pa'i/ /rim gnyis sgom pa'i chu klung gis/ /spang bya'i dri ma kun bkrus pas/ /mya ngan 'das pa'i ri mo gsal// //gnyis pa mdo khams su byon nas bstan
'gro'i don dang thos bsam ji ltar mdzad pa'i tshul ni/ de'ang kye rdo rje'i gzhi bsnyen bzhugs pa'i skabs sogs mnal lam phal cher zhig tu/ spang gshong shin tu rgya che
ba skabs skabs su 'brog pa'i sbra yang yod pa zhig nas zhal shar du gzigs te phebs pa'i snang ba kho na byung ba dang / yang skabs 'gar rje rang gis dbu zhwa sa zhu zhig
mnabs te phebs pa'i mnal lam byung ba dang / yang skabs 'gar sde dge'i mgon khang shar du bzhugs pa'i chos skyong gi zhal 'bags rnams mnal lam du byung zhing / gnas tshul
de bzhin phyis su khu bo mkhan chen rdo rje 'chang chen por snyan sbron phul ba na/ nged kyang thog mar mdo khams su 'ong khar chos skyong gi zhal 'bags lta bu'i snang
ba yang yang 'char ba zhig yod ces gsungs shing / de ni chos srung rnams kyis bstan 'gro'i don la 'byon par bskul ba dang / phebs bsu'i rnam pa lta bu yin par sems la/ gang
ltar yang kye rdo rje'i gzhi bsnyen grol mtshams su sde dge'i gnyer chen kun dga' dbang rgyal dpon mkhor rnams e wa~M du 'byor/ de gdong du khu bo mkhan chen rdo rje
'chang chen po dang / sde dge chos rgyal

mchog nas phyag bris re stsal 'dug par/ khu bo mkhan chen sku na mtho bar brten dbang lung gi 'phro rnams gsan pa'i phyir mdo khams su phebs rgyu mdzad tshe/ shing khyi lor
byon na mar lam gyi zhabs 'bring sogs ci dgos kun dga' dbang rgyal nas zhus chog tshul phebs rung / 'phral du phebs chas sogs gang ci nas 'grig dka' bar brten lo phyi ma
shing phag lor phebs rgyu mdzad/ de lo don gnyer rnams kyi ngor chos kyi bdud rtsi'ang ci rigs pa stsal/ khyad par hor zla bcu gcig pa'i mjug tu yon tan rin po che du ma'i
'byung gnas dpal ldan sa skya'i chos grwa chen por phebs/ der bzhugs pa'i bdag chen 'jam pa'i dbyangs sku ngo khag rnams su skyabs 'jug zhu mtshon gyi 'bul ba dang / lha
khang khag rnams su mchod 'bul dang thugs smon sogs zhib par mdzad/ khri chen grub pa'i dbang phyug ngag dbang kun dga' bkra shis mthu stobs bstan 'dzin bzang po'i drung
nas gu ru drag dmar nyang lugs kyi dbang dang / sngags 'chang bla ma thams cad mkhyen pa ngag dbang kun dga' rin chen gyi drung nas rta mgrin gsang sgrub kyi rjes su gnang
ba dang / rje btsun ma 'chi med bstan pa'i nyi ma'i drung nas thang stong pa nas brgyud pa'i tshe rta zung 'brel gyi dbang bcas gsan nas e wa~M du phebs/ mdo khams su
phebs rgyu'i nyer bsdogs rnams kyang ji ltar 'os pa brtsams te/ dgung grangs nyer bdun pa shing phag lor e wa~M nas chibs kyi gdong bsgyur nye ba na khu bo mkhan chen rdo
rje 'chang chen po'i phyag bris zhig 'byor te/ de snga e wa~M nas thon tshar med tshe/ 'di lo grwa pa gnyis 'bul skyel du gtong rgyu yin pas de dang lhan cig gis lo phyi
ma me byi lor 'byon rgyu byas na legs tshul phebs par brten de lo e wa~M rang du bzhugs/ lo de'i

mjug tu mdo khams nas khu bo mkhan chen rdo rje 'chang chen po'i grwa tshang gras kun dga' rgyal mtshan pa dang / kun dga' ye shes 'khor bcas kyang e wa~M du 'byor/ bla ma
so sor 'bul ba dang dgon par mang 'gyed sogs gtos che bar bsgrubs/ rje 'dis kyang lha khang khag rnams su mchod 'bul dang / chos srung la skong phrin dang / yul lhar bsang
mchod la sogs pa skabs su bab pa'i rim gro'i rigs rnams kyang bsgrubs te/ dgung grangs nyer brgyad du son pa 'dzin byed kyi lo'i sa ga zla ba'i dkar phyogs kyi rgyal ba
dang po'i nyin rje btsun dam pa sku 'khor chibs skyel gyi tshogs dang bcas te e wa~M nas chibs kyi gdong bsgyur/ rim bzhin byang brgyud de shin tu mtho zhing brjid pa'i
snyems pas 'chi ba med pa'i grong khyer du snyoms pa lta bu'i la lung du ma dang / nyi 'od kyis bzhus pa'i gnam sngon gyi zhun ma sa la 'khyil pa la/ rgyu skar gyi phreng
ba 'thor ba dang 'dra ba'i chu bo dang chu phran du ma dang / kun gsal bu mo'i bzhin ras kyi mtha'ang mtshon par nus pa'i mi zad pa'i thang chen po rnams rim gyis brgal
te/ gro zhun zla ba'i dkar phyogs kyi gral tshes bzhi'i nyin phebs bsu ring thung gi tshogs sa chen po'i rdul la 'gran pa dang bcas te dpal ldan lhun grub steng gi rgyal
khab chen por nye zho'i dri mas ma gos par bde bar phebs/ zla ba de'i tshes bcu gsum nyin khu bo mkhan chen rdo rje 'chang chen po yang bkra shis chos rdzong nas lhun grub
steng gi rgyal khab tu phebs te khu dbon gser zhal lhan rgyas par zhag bdun tsam bzhugs/ de'i bar la gtang rag gi skong gso la sogs pa mdzad/ slar khu bo mkhan chen mchog
bkra shis chos rdzong du lha sras rin po che rnams kyi sku'i rkyen sel sgrub par phebs/ rje 'dis stobs kyi 'khor los sgyur ba

sde dge chos rgyal chen po 'khor dang bcas par la rong 'bul ba sogs zab par 'bul bar mdzad pa dang / tshur yang de dag so so nas dbu thon legs 'bul gyi rigs shin tu rgya che
bar phul/ de lo lhun grub steng rang du bzhugs shing chos rgyal chen pos ji ltar bzhed pa'i rkyen sel rnams bsgrub pa dang / khyad par rgyu skar rgyal gyis nya ba'i dmar
phyogs kyi rdzogs pa gnyis pa nas bzung ste/ cho 'phrul zla ba'i tshes bcu drug gi bar du 'du ba chen mo zhes pa chos grwa chen po de nyid na gnyug mar gnas pa'i dge slong
gi dge 'dun ji snyed bzhugs pa rnams dang / gzhan yang lcags ra/ sga len steng / 'khor lo mdo/ rdzong chen mgo /ye na/ rab brtan bcas kyi dgon pa so so'i dge 'dun thams
cad stabs gcig tu tshogs te 'jigs byed drug cu dang / ngor lugs dkyil 'khor bdun gyi sgrub mchod rnams gsungs pa'i tshogs dbur phebs pa dang / de rjes hor zla gsum pa'i
nang chu nag mar char 'bebs su phebs te cho ga gsungs ma thag pa nas char chen po babs/ thams cad kyis phyis su chu nag mar bla ma su phebs kyang char che rigs mi 'babs
pa la da lan babs pa ngo mtshar che zer ba byung / gang ltar yang / de phyin chad lo re bzhin char 'bebs su rtag par phebs shing char mi 'babs pa mi srid/ khyad par de sngon
bkra shis chos rdzong du lha sras rin po che rnams kyi sku'i rkyen sel sgrub par dbyar gyi ring khu bo mkhan chen dang / dgun gyi ring rong pa chos rje bzhugs pa yin
kyang / 'di lo chos rgyal mchog nas rje 'di phebs dgos tshul gyi bka' nan stsal pa ltar/ me glang sa ga zla ba'i nang bkra shis chos rdzong du phebs/ lha sras rin po che
sku mched rnams su nyin re bzhin tshe dpag med lha dgu'i

dbang dang / rta mgrin dang / phyag rdor dang / so 'brang bcas kyi rjes gnang dang / rnam dme gang rung gi khrus re bcas chag med du 'bul dgos pa dang / de'i steng du'ang sku
rim gsar 'phar gyi dbang rjes gnang khrus la sogs pa dang / chos srung rnams la skong ba phrin bcol la sogs pa ji dgos bsgrub par mdzad/ 'di lo chos rgyal chen po tshe
dbang rdo rje rig 'dzin pa'ang dbus gtsang ljongs kyi rten gsum rnams mjal ba dang / mchod pa dang bsnyen bkur stob pa'i phyir du chibs bteg /khu bo mkhan chen rdo rje 'chang
chen po'ang sga stod phyogs su chibs kyi kha lo bsgyur/ rje 'di hor zla bcu gcig pa'i nang bkra shis chos rdzong nas lhun grub steng du phebs/ hor zla bcu gnyis pa'i
tshes nyer lnga nas bzung drug 'du'i dbu bzhugs sogs mdzad pas mkhan chen rdo rje 'chang dbu bzhugs mdzad dus dang khyad med pa'i dge mtshan che bar kun gyis gleng / slar
yang dgung grangs sum cu pa sa pho stag gi lo'i hor zla gsum pa'i mjug tu bkra shis chos rdzong du phebs/ lha sras rin po che sku mched rnams su chag med kyi dbang rjes
gnang khrus rnams 'bul ba dang / gsar 'phar gyi sku rim rnams kyang bsgrub par mdzad/ de lo sde dge chos rgyal chen po dpon 'khor rnams kyang dbu thon gang legs kyis bod
nas mar phebs/ de dag la'ang dbu thon legs 'bul sogs skabs su bab pa rnams zab par mdzad/ de lo hor zla bcu gcig pa'i nang rje 'di'i mnal lam du sde dge chos rgyal nyid
yin snyam pa'i byis pa zhig chu nang du mchongs pa sogs mi dge ba'i ltas 'ga' zhig byung ba ltar/ rje 'di bkra shis chos rdzong nas lhun grub steng du phebs khar sras sku
mched kyi zhabs 'bring ba sku tshab tshe ring phun tshogs par/ deng skabs sras mo chung ba tshe dbang dpal

mo 'di sku khams dwangs min yod par ma zad/ rmi ltas kyang 'khrugs pa zhig 'dug pas/ bla ma rnams su thugs brtag dang mo rtsis zhib par byas te rim gro gang zab bsgrubs na
legs tshul gsungs pa bzhin sku tshab pas de bzhin bgyis kyang / sems can rang rang gi las kyi bsgo skal chu bo'i rgyun dang 'dra ba bzlog tu med pas thams cad kyis sku gegs
ci yang med tshul bshad rung / zla ba de'i nang du sras mo tshe dbang dpal mo dus kyi chos nyid du gyur/ rje 'dis lhun grub steng du phebs nas drug 'du'i dbu bzhugs rnams
mdzad/ de rjes lha sras rin po che rnams kyi sku'i rkyen sel sgrub par phur pa bla ma chos kyi rgyal mtshan pa bsko bzhag stsal/ rje 'di dgung grangs so gcig pa sa yos
hor zla gnyis pa'i yar tshes nas brtsams te/ stobs kyi 'khor los sgyur ba sde dge chos rgyal chen pos gsol ba btab pa'i ngor/ khu bo mkhan chen rdo rje 'chang chen pos
gsung ngag rin po che lam 'bras slob bshad kyi chos 'khor bskor ba rnams rje 'dis kyang gsan par mdzad de/ de'ang lam gyi sngon 'gro snang ba gsum gyi khrid sngon du 'gro
ba'i brgyud pa'i khyad par gnyis ldan gyi cho ga'i sgo nas byang chub mchog tu sems bskyed pa dang / de nas slob ma rjes su 'dzin pa sogs dbang gi mngon par rtogs pa brgyad
dang ldan pa'i sgo nas dpal kye rdo rje'i rdul tshon gyi dkyil 'khor du dbang bskur ba aShta'i bzlas lung dang bcas pa dang / lam gyi dngos gzhi rgyud gsum yongs su rdzogs
pa'i nyams khrid shin tu zhib pa/ de dag gi nang gses phyi bskyed rim gyi mgor bdag med lha mo bco lnga'i dbang dang / nang bskyed rim gyi mgor slob dpon gyi zab mo
lus kyi dkyil 'khor du dbang bskur ba yig brgya'i bzlas lung dang bcas pa/ rdzogs rim gyi mgor

bdag med lha mo bco lnga'i byin gyis brlabs pa dang / gzhan yang de dag gi bar skabs rnams su sbyor ba don yod pa bzhis bla ma mnyes par byed pa'i khrid sngon du 'gro ba'i
lam zab phyi ma'i byin rlabs dang / de las 'phros pa bla ma rin 'byung gi byin rlabs/ lam zab nang ma'i byin gyis brlabs pa dang / bir srung phyi ma'i byin rlabs sgom lung
dang bcas pa/ bir srung nang ma'i byin rlabs sgom lung dang bcas pa/ lam sbas bshad kyi byin rlabs/ rnam 'joms bir lugs kyi byin rlabs/ tshar gsum khug pa'i byin rlabs/
rten 'brel snying pos bsrung ba'i byin rlabs/ brda don gsal ba'i byin rlabs/ a mes zhabs kyi yig steng nas brda chig brgyud thun mong ma yin pa'i byin rlabs dang / sgrub
pa lung sbyin pa dang / gsang ba bcu'i rgyas gdab pa'i byin rlabs/ mthar mgon rkyang gi rjes su gnang ba rnams dang / lung gi skor la/ rje btsun rin po ches mdzad pa'i sdom
pa nyi shu pa'i 'grel pa dang / ngor chen rdo rje 'chang chen pos mdzad pa'i bir srung phyi nang gi byin rlabs dang / tshogs 'khor gsang ba kun rgyan/ bdag chen rdo rje
'chang chen pos mdzad pa'i lta ba 'khor 'das dbyer med dang / brda' don gsal ba'i khrid yig /lus dkyil dbang chog /lam zab phyi ma'i nyams len/ lam sbas bshad kyi zin
bris/ bdud rtsi ril bu sgrub thabs rnams dang / rnam 'joms bir lugs kyi mngon rtogs dang byin rlabs bya tshul nub pa rig 'dzin grags dang / kun mkhyen bsod nams seng ges
mdzad pa/ dkon mchog lhun grub kyis mdzad pa'i kye rdo rje'i mngon rtogs/ lus dkyil/ dbang chu/ gtor chog /rdul mtshon chu bor spyan drang tshul/ zhi ba'i sbyin sreg /rgyas
pa'i sbyin sreg gi sdom rnams

dang / thar paN gyis mdzad pa'i rgyas pa'i sbyin sreg gi lhan thabs dang / drag po'i sbyin sreg dang dbang gi sbyin sreg gi sdom dang lhan thabs/ dus tha ma'i cho ga /'thor
nas bsgrub tshul rnams dang / dkon mchog dpal ldan gyis mdzad pa'i rab gnas dpal 'byor rgya mtsho/ tshar chen gyis mdzad pa'i phyi nang gi bskyed rim rnam bshad nyi ma'i
'od zer dang / bla ma rin 'byung gi nyams len/ 'jam dbyangs mkhyen brtse'i dbang phyug gis mdzad pa'i kye rdor bsnyen thabs/ mkhan chen ngag dbang chos grags kyis mdzad
pa'i sems bskyed cho ga /slob ma rjes 'dzin/ bdag med ma/ lam zab phyi nang / bla ma rin 'byung rnams kyi byin rlabs/ bir srung phyi ma'i byin rlabs ngor chen gyis mdzad
pa'i zur 'debs dang / bir srung nang ma'i byin rlabs/ brda don gsal ba'i byin rlabs gnyis las gsum byung gi go don dang bcas pa/ lam sbas bshad dang / brda chig brgyud kyi
byin rlabs/ rnam 'joms bir lugs kyi zur 'debs/ sgrub pa lung sbyin dang gsang bcu'i rgyas gdab kyi phyag len/ slob bshad gnad kyi gsal byed rnams dang / 'jam mgon a mes
zhabs kyis mdzad pa'i lam zab nang ma'i nyams len dang / brda chig brgyud kyi byin rlabs/ rdor dril dgang gzar bum pa rnams kyi rnam bshad bcas dang / sangs phun gyis mdzad
pa'i kye rdo rje'i dus tha ma'i cho ga /slob dpon padma badzra gyis mdzad pa'i kye rdo rje'i bstod pa nyi shu pa/ grags pas mdzad pa'i bstod pa daNDa ka dang / dkyil
'khor gyi bkra shis/ rgyud nas phyung ba'i mdzad bcu'i bkra shis rnams kyi lung bcas legs par gsan pa yin no/ /mdor na bdag cag gi dpal ldan bla ma dam pa 'di dang / khu
bo mkhan chen rdo rje 'chang chen po gnyis ni/ sngon

gyi dus su jo bo rje dang / 'brom ston rgyal ba'i 'byung gnas kyi rnam thar dang tshul mtshungs par yang srid snga ma rnams su'ang bla slob kyi 'brel ba zam ma chad pa zhig
yin par gor ma chag ste/ de'ang sku tshe 'dir thog mar zhal mjal ba tsam gyis bcos ma ma yin pa'i mos gus chen po 'khrungs shing / nges par rdo rje 'chang dngos yin pa la
the tshom cung zad kyang mi mnga'/ dus rtag tu thugs mnyes pa kho na las mi mnyes pa skad cig kyang mi mdzad/ khyad par mdo khams su dmigs bsal dbang lung gsan pa dang
/ sku yon gzigs par phebs pa yin rung / chos rgyal mchog gis lha sras rin po che rnams kyi sku'i rkyen sel sgrub par phebs dgos tshul bka' stsal ba sogs kyis bshad ma thag
pa'i gsung ngag slob bshad tsam las/ bka' chos gsan pa dang sku yon gzigs long ma byung rung / bla ma'i byin rlabs thugs rgyud la zhugs pa lta bus khams su phebs ma thag
pa nas mnal lam du'ang / me tog mang po thag sgra dang bcas te shar ba'i snang ba byung zhing / gnas tshul de bzhin khu bo mkhan chen rdo rje 'chang chen por snyan sgron
phul ba na shes rab rgyas pa'i ltas yin nam gsungs shing / don la'ang snga na med pa'i thugs rab kyi klong chen po rdol ba dang / khu bo mkhan chen mchog gis kyang / khyed
de snga bod du chos skad chags pa ci'ang byung mi 'dug pas da lan 'dir slebs pa legs gsungs shing thugs dgyes tshor mdzad pa dang / nged chung ngu'i dus ji ltar byed
pa bzhin/ khyed kyis kyang de ltar byed 'dug gsungs shing sku'i mdzad spyod mthun pa dang / sku shin tu btsun pa sogs kyis thugs kyi sras dam par gyur cing shin tu thugs
rtsis su mdzad pa yin no/ /hor zla bzhi pa'i nang khu dbon gnyis char gyis kye rdo rje'i sgrub mchod zhag bdun tsam gsungs shing / de

rjes hor zla drug pa'i nang rma rong chu tshan du khu dbon gnyis ka phebs te zhag bdun tsam bzhugs pa dang / de nas khu bo mkhan chen sde dge dbyar gzigs su phebs pa'i sku'i
rkyen sel sgrub par phebs shing / rje 'di la khyod kyis sgra rig pa 'di rab mthar phyin pa zhig dang / de ltar ma byung na'ang bag chags zhig nges par zhog cig ces bka'
stsal ba ltar lhun grub steng du phebs te/ lnga rig smra ba zhu slob kun dga' don grub pa'i drung nas gzhon nu kArti kas dbang phyug go cha la stsal ba'i sgra'i bstan bcos
ka lA pa dang / de'i 'grel pa sa bzang paNDi ta blo gros rgyal mtshan gyis mdzad pa dang / mtshams sbyor dang ming le'i lag len zhe drung padma rnam dag gis mdzad pa sogs
kyi steng nas mtshams sbyor lnga dang / ming le drug dang / kun bshad brgyad dang / kr-ita rkang drug ste le'u nyer lnga'i ri mo yongs su rdzogs pa bslab sbyangs mthar
phyin par mdzad pa dang / gzhan yang mkhas pa'i dbang po de nyid kyi drung nas rje btsun sa skya pa dang dge ba'i bshes gnyen bka' gdams pa rnams las brgyud pa gtso bor
gyur pa'i zab chos 'ga' zhig phyogs gcig tu bsgrigs pa man ngag be bum mam gser pod du grags pa'i lung gsan pa'i skor la/ thog mar bya rgyud de bzhin gshegs pa'i rigs kyi
gtso bo klu dbang rgyal po'i sgrub thabs klu sgrub kyis mdzad pa lo chen rin bzang gi 'gyur/ de'i sgrub thabs bcom ldan ral gris mdzad pa/ bstod pa rong ston gyis mdzad
pa/ rjes gnang gi tho yig mdzad byang mi gsal ba rnams dang / de bzhin gshegs pa'irigs kyi bdag po ma ti'i lugs kyi 'jam dpal dkar po dpa' bo gcig grub kyi skor la sgrub
thabs paNDi ta ma ti'am gsang mtshan sgeg pa'i rdo rjer grags pas

mdzad pa khro lo'i 'gyur/ des mdzad pa'i 'jam dpal gyi bstod pa/ rjes gnang gi phyag len khro los mdzad pa/ 'jam dkar gyi lo rgyus dang / rtsa ba'i sgrub thabs las kha tshar
bzhi dang bcas pa rnams rgya ston kun dga' brtson 'grus kyis mdzad pa bcas dang / dam pa rgya gar nas brgyud pa'i 'jam dpal smra ba'i seng ge'i skor la sgrub thabs dam
pa sangs rgyas kyis mdzad pa/ des mdzad pa'i 'jam dpal gyi sgrub pa'i rim pa tshig lhug pa/ bstod pa mdzad byang med pa/ shes rab 'phel ba'i dmigs pa 'jam dpal dmar po'i
gsung gi rdzogs rim/ 'jam dpal gyi zhal blta ba'i thabs/ shes rab 'phel ba dang dbang du bya ba'i thabs/ mu drA dbang du bya ba mdzes ma rgyan 'khor/ gzhan gyi ngag rku ba/
pha rol gyi shes rab 'phrog pa/ mngon shes sgrub pa/ rkang mgyogs sgrub pa/ mig rno ba sman rnams kyi thun tshad/ ral gri'i rgyu dang ril bu'i dbyibs dang kha dog gza'
skar dang bcas pa bstan pa/ ril bu'i gdan gyi 'khor lo'i rnam gzhag /rjes gnang gi cho ga /sgrub thabs dang rjes gnang gi maNDal gyi rnam gzhag /sgrub pa'i tshad dang blang
dor bstan pa/ sAtstsha dkar nag gi las sbyor/ dbang sdud 'khor lo 'bri tshul gyi gsal byed mdzad byang med pa rnams dang / gshegs rigs kyi khro bo mi g.yo ba dkar po'i
skor rmor chen gyis phyogs gcig tu bsgrigs pa la/ mi g.yo ba dkar po'i sgrub thabs dA na shI las rang 'gyur du mdzad pa/ mkhas pa yon tan khris mdzad pa'i mi g.yo ba dkar
po shes rab blo 'phel gyi sgrub thabs bcud kyi snying po/ mi g.yo ba dkar po'i zhal gdams gsum gyi snyan brgyud yi ger bkod pa/ lta ba bka' rtags kyi phyag rgya'i nyams
len gyi gnad dang bcas

pa/ mi g.yo ba dkar po'i bstod pa rnams yon tan khris mdzad pa bcas dang / padma'i rigs kyi yum du gtogs pa sgrol dkar yid bzhin 'khor lo'i skor 'jam dbyangs mkhyen brtse'i
dbang phyug gis phyogs gcig tu bsgrigs par mdzad pa la/ sgrol dkar sgrub thabs slob dpon ngag gi dbang phyug grags pas mdzad pa ba ri'i 'gyur/ sgrol dkar gyi bum chog gtor
ma srung 'khor rnams kyi yi ge /bris pa'i srung 'khor gyi yi ge /bar chad zhi bar byed pa'i yi ge /sgrol ma'i byad 'grol gyi yi ge slob dpon padma nag pos mdzad pa ba
ri'i 'gyur/ sgrol ma'i sprul pa ce spyang sngon mo'i lam srung / de'i gsal byed/ dkon mchog lhun grub kyis mdzad pa'i sgrol dkar bum chog rjes gnang dang bcas pa/ sgrol dkar
gyi mngon rtogs dang / de'i rjes gnang gi cho ga mus chen sangs rgyas rin chen gyis mdzad pa/ sgrol dkar bla brgyud kyi lo rgyus mdzad byang med pa/ sgrol dkar gyi rjes
gnang dang / de'i zab khrid kyi dmigs rim dang / sbyin sreg gi cho ga rnams 'jam dbyangs mkhyen brtse'i dbang phyug gis mdzad pa/ sgrol dkar sgrub thabs nyung ngu dbang
rab pas mdzad pa bcas dang / padma'i rigs kyi khro bo rta mgrin zla rgyal lugs sam lcags ral can du grags pa'i skor la/ rta mgrin gyi sgrub thabs/ thun mong gi las tshogs
nad pa gso ba/ steng gdon gzir ba/ nad gdon srung ba/ ser ba srung ba/ phyir zlog dang bcas byang sems zla ba rgyal mtshan gyis mdzad pa/ rjes gnang gi cho ga mdzad byang
med pa rnams dang / rdo rje'i rigs kyi pho nya dme brtsegs dud ka sa lugs su grags pa'i skor la/ sgrub thabs las tshogs dang bcas pa sa paNDi tas mdzad pa la/ nang gses
kyi las tshogs smyo 'bogs 'dul ba/

ser ba zlog pa/ rims nad gso ba/ phyugs god srung ba/ mi lo nad can gso ba/ ra lug la spyang ki srung ba/ nad pa'i sngas srung / zhing gi 'bu srung ba/ sris rme ba'i thabs/
'gong po sreg pa dang bcas pa rnams dang / jo lugs dme brtsegs ljang nag gi las tshogs skor la/ nad pa grib kyis phog pa srung ba/ lam gyi grib srung ba/ smyon pa 'dul ba/
ser ba srung ba/ rims nad gso ba/ phyugs god srung ba/ mi lo nad can gso ba/ ra lugs la spyang ki srung ba/ 'bras phol lhog pa gso ba/ nad pa'i sngas srung / zhing la
'bu srin srung ba/ bang mdzod du 'gong po zhugs pa srung ba/ nor phyugs la 'gong po rjes su 'brang ba sreg pa/ dme grib srung ba'i thabs lo rgyus dang bcas pa rnams dang
/ bya rgyud nor can gyi rigs jo bo lugs kyi dzaM dkar 'brug zhon lha lnga'i skor la/ dzaM dkar lha lnga'i sgrub thabs jo bos mdzad pa la nang gses su phyi chu sbyin la brten
nas sgrub pa/ nang gtor ma la brten nas sgrub pa/ gsang ba gwa'u la brten nas sgrub pa rnams dang / thugs rje chen po'i spyan chab las sprul pa'i dzambha las jo bo la
gdams pa gnang ba'i lo rgyus/ rjes gnang gi tho yig a ti sha'i man ngag las byung ba/ bstod pa jo bos mdzad pa/ sgrub thabs rjes gnang dang bcas pa she'u lo tsA ba kun dga'
chos grags kyis mdzad pa rnams dang / sa skya'i gser chos ba ri lugs kyi seng gdong sngon mo'i skor la/ byad ma 'bum rdugs kyi 'khor lor grags pa'i man ngag la nang gses
su gdams pa byung tshul/ rtsa ba'i sgrub thabs/ las tshogs la zlog pa/ srung ba/ bsad pa/ tshe sgrub/ nor sgrub/ dbang sdud/ sri'u gso ba/ char 'bebs pa/ char gcod pa/
zhing gi 'bu srung ba/ g.yag nad gcod pa/ sad srung

ba/ ser srung / thog srung / lug nad srung ba/ tse ge gcod pa/ lhog pa srung ba/ rims srung / 'brum srung / 'khrug gcod/ mtshon srung / gre 'gag srung ba/ 'go yor srung ba/
gza' nad srung ba/ jag chings te las tshogs nyer lnga rnams dang / mkha' 'gro stong gi srog snying nang nas phyir zlog pa'i thabs/ seng gdong ma'i man ngag yi ge bcu bzhi'i
las tshogs/ tshigs bcad ma phyir zlog lugs gcig /tshar chen dang mkhyen brtses mdzad pa'i sgrub thabs rnams dang / gser chos 'jam dpal nag po'i skor la/ 'jam dpal nag
po'i rjes gnang bya tshul gyi yig rnying / de'i nyams len zab mo gnad bcu gcig dang ldan pa tshar chen gyis mdzad par grags pa/ sgrub thabs gu ge paNDi tas mdzad pa/ yang
sgrub thabs mdzad byang mi gsal ba rnams dang / yar lung klu ba'i gser chos seng ge sgra'i ngag srung 'grol gyi skor la/ seng ge sgra'i man ngag klu pa'i gser chos kyi
yi ger yar klung pas zhu dag byas pa/ tshar chen gyis mdzad pa'i sgrub thabs kyi ngag 'don dang / rmor chen gyis mdzad pa'i sgrub thabs nyung ngu bcas dang / gser chos rdo
rje khyung khra'i skor la/ sgrub thabs yig rnying mjug tu bstod pa shlo ka gcig dang bcas pa/ gtor ma 'bul tshul/ bong nga bsten thabs/ khyi smyon gso thabs/ gnyan gso
ba/ srung skud gdags pa/ sman la brten nas mdze gso ba'i ril bu sogs rgyas par bstan pa/ rje btsun rin po che grags pas mdzad pa'i bstod pa/ bzlas lung ster ba'i man ngag
rnams dang / dus 'khor nas bstan pa'i las sgrub pa'i lha gsum gyi nang tshan rdo rje khyung khra'i skor la/ sngags 'chang gzungs kyi dpal bas mdzad pa'i khyung pod dkar
chag /de'i las tshogs byis gdon bya 'dre bcos pa/

bya mdos/ ngan song sgo 'gegs bya ba khyi dug bcos pa'i man ngag rnams gzungs pas mdzad pa/ gdon rnam 'grol bya ba gza' bcos pa'i man ngag bzang po'i mtshan can gyis mdzad
pa/ dkar phra men brtag pa'i zhal shes/ gza' bcos pa'i lag len shog dril khyung rgya ma/ khyung gi las mtha' gshed skor zab mo bcas gzungs pas mdzad pa/ klu dang gza' rigs
srung ba'i man ngag dus 'khor lugs/ chu'i blang dor tshigs bcad ma/ gza' mdos kyi cho ga 'bring po/ dug bcos pa'i man ngag baiDUrYa'i phreng ba gzungs pas mdzad pa/ dug
srung nyung nguu / 'phags pas mdzad pa'i khyung khra'i las tshogs drug pa nyer mkho mdor bsdus/ gzungs pas mdzad pa'i khyung khra'i las mtha' brgyad pa/ dreg bcos pa'i man
ngag dpal gyi mtshan can gyis mdzad pa/ mdze gso ba/ thog srung ba'i las tshogs 'phags pas mdzad pa/ gegs sel nyer lnga gzungs pas mdzad pa/ dmu chu sbyong ba'i man ngag
/ser ba srung ba'i las mtha'/ yang ser ba srung ba'i man ngag /lo chog dang lo phud kyi phyag len/ kha ba srung ba'i tho 'dzugs thabs/ khyung khra'i sbyin sreg /rjes gnang
/ bstod pa rnams 'phags pas mdzad pa/ sgrub thabs A nanda ma ti bha dras mdzad pa/ byams pa ngag dbang dpal bzang gis mdzad pa'i mngon rtogs/ gzungs pas mdzad pa'i sgrub
thabs la 'don 'jug cung zad kha bskangs pa/ byin rlabs kyi zur 'debs byams pa ngag dbang dpal bzang gis mdzad pa rnams dang / A tsArYa dmar po nas brgyud pa'i khyung
nag gi skor la/ mkha' lding gser mig 'khyil ba 'byung po 'ur 'ded kyi man ngag ces bya ba'i nang gses su bsnyen pa/ sgrub pa/ las sbyor la khyad par gyi las sbyor/ ser ba
dang char gcod pa/ mid 'byar 'chos pa/ dug srung ba/

dug 'dred pa / sri'u gso ba/ gdon bgegs skrod pa/ smyo ba 'dul ba/ 'byung lnga'i dwangs ma bcud len te brgyad/ spyi 'gro'i las sbyor dang bcas pa rnams dang / rje btsun sa
skya pa rnams shin tu thugs gtsigs che ba'i nor gyi lha mo dbyu gu mched gsum gyi skor la/ 'phags pa klu sgrub kyis gnod sbyin mo kun 'khyil gyi rtog pa nas phyung ba'i sgrub
thabs ba ri bas bsgyur ba/ rdo rje gdan pas mdzad pa'i gnod sbyin mo kun nas 'khyil ba'i don bsdus kyi 'grel pa ba ri'i 'gyur la pa tshab kyi 'gyur bcos dang bcas pa/
de'i snying po sa paN gyis mdzad pa/ ba ri ba bod du byon khar rdo rje gdan pas skyel thung mdzad nas gnang ba'i thugs dam mkha' 'gro ma'i dngos grub lag bcang / dbyu gu
spun gsum gyi mngon rtogs/ gtor ma gtong thabs/ rten bca' thabs/ mkha' 'gro ma'i lag bcang 'dra min gcig /sgrub pa bya thabs/ chang bu bsngo lugs/ tshigs bcad mkha' 'gro
chen mo zhes par brgyud pa'i lo rgyus/ rten bca' thabs/ bsnyen sgrub las sbyor bcas ston pa/ zhar byung rab gnas bya thabs dang bla rdo bcang ba'i man ngag /yang man ngag
bla rdo bcang thabs dang bcas pa rgyas par bstan pa/ 'jam mgon a mes zhabs kyis mdzad pa'i sgrub thabs bsam don kun 'grub dang / tsakra la brten pa'i dbang sdud zab mo'i
lag len bsam 'phel nor bu/ sgrub thabs siddhi pha la'i bang mdzod byams pa ngag dbang lhun grub kyis mdzad pa rnams dang / sa skya pa'i gser chos dzaM dmar srog sgrub
kyi skor la/ srog sgrub kyi gdams pa sa chen gyis mdzad pa la nang gses su rten bca' ba/ bsnyen sgrub/ las la bskul ba dang bcas pa/ gsang sgrub thun mong ma yin pa/

lung blang ba'i man ngag /gong dkar rdo rje gdan pas mdzad pa'i rjes gnang gi yig chung rnams dang / snye mo gter ston rgya gong ri ba sangs rgyas dbang chen gyis gter nas
spyan drangs shing dbon ston skyer sgang pa chos kyi seng ge la bka' babs pa'i rta mgrin gsang sgrub kyi skor la/ rta mgrin gsang sgrub kyi mngon rtogs gter gzhung / bde
gshegs rgyal ba rgya mtsho'i thugs kyi bcud thig ces bya ba'i nang gses su bsgom rim bsdus pa/ dzab dmigs la brten nas rang gzhan gyi don sgrub pa/ bar chad gzhom pa/ sde
brgyad gzir ba/ ling ga dang 'khor lo la brten pa'i las sbyor/ rtsa sngags/ sde brgyad dbang du bsdu ba'i sham bu'i sngags dang bcas yod pa'i gter gzhung 'khrul med/ dbang
bskur gyi cho ga gter byon/ gtor bsngo/ bstod pa/ rta mgrin gyi zhal gdams zab mo la nang gses su rgyal po ting nge 'dzin dang sngags kyis gcun pa/ 'khor lo dang smyag
shad kyi dbyug pa la brten nas rgyal po 'dul zhing gnon pa/ srung 'khor/ srung mdud/ skyer sgang pas chos skor 'di rnams o rgyan chen po la zhus tshul/ tshar chen gyis mdzad
pa'i mngon rtogs nyung nguu / byin rlabs kyi cho ga rgyas pa bar chad kun sel dang bcas pa rnams kyi lung dang / yang rje btsun sa skya pa rnams kyi gser chos mchog
bsgrubs pas thun mong zhar las 'byung ba dmar mo skor gsum gyi dpe bum rmor chen rdo rje 'chang chen pos bsgrigs pa'i lung dang / der ma 'dus pa rlung sems dbu mar bsdu tshul
gyi nyams len thun mong ma yin pa ngag dbang nyi zla bzang pos mdzad pa/ bsam mi khyab dge slong ring mo bas mdzad pa/ yang bsam mi khyab kyi nyams len dang / langka
li ya'i sgrub

pa bya tshul bklags chog ma 'jam mgon kun dga' bsod nams kyis mdzad pa/ rmor chen gyis mdzad pa'i mkha' spyod ma'i zhing bkod dang mthun pa'i bstod pa dang / mchod phreng rgyas
par bya tshul bsod nams rab rgyas dang / tshogs mchod rgyas pa zab don nying khu dang / rnal 'byor bcu gcig gi nyams len snying por dril ba snyan brgyud gser gyi yang
zhun rnams kyi lung dang / rje btsun sa skya pa rnams la chos srung gi gdams pa rgya mtsho tsam bzhugs pa'i nang nas mchog tu gyur pa rdo rjai nag po chen po'i skor gyi
rtsa ba'i yi ge rnams bdag chen rdo rje 'chang chen pos phyogs gcig tu bsgrigs pa'i glegs bam me 'bar mar grags pa dang / de'i yan lag gi yi ge rnams tshar chen chos kyi
rgyal pos phyogs gcig tu bsgrigs pa'i kha skong glegs bam/ mkhas grub phal cher gyi rna ba'i spyod yul du ma gyur pa snying gi zungs khrag lta bu'i thun mong ma yin pa'i
yig sna rnams tshar chen rdo rje 'chang gis phyogs gcig tu bsgrigs pa'i snyan brgyud glegs bam/ rmor chen gyis bsgrigs pa'i snyan brgyud dang rjes su 'brel ba'i yang skong
glegs bam rnams dang / zhing skyong stobs 'phrog dbang po gdong bzhi pa'i chos skor rnams rdo rje 'chang tshar pa chos rjes phyogs gcig tu bsgrigs pa'i zhal pod nor bu'i
do shal dang / de'i snying thig ha la nag po'i dpe bum bcas dang / zhal bzhi pa'i bka' sdod gnod sbyin bektse'i chos skor phyogs gcig tu bsgrigs pa'i dpe bum rnams kyi
lung bcas legs par gsan cing khong du chud par mdzad do/ /yang mkhas btsun bzang po'i gter gyur gdong dgon bla ma bstan 'dzin phun tshogs kyi drung nas ngor chen bstan pa'i
nyi ma dkon mchog lhun grub kyi bka' 'bum yongs su rdzogs pa'i lung dang / rje btsun

rin po che grags pa rgyal mtshan gyis bsgrigs pa'i lam 'bras glegs bam pod ser mar grags pa dang / ngor chen rdo rje 'chang chen pos bsgrigs pa'i gsung ngag glegs bam pod dmar
du grags pa rnams kyi lung bcas legs par gsan cing tshig don rnams kyang bsams byung gi shes rab zab mos mngon sum du mdzad pa yin no/ /gzhan yang de skabs kyi lo snga
phyi kun tu don gnyer so so'i mos pa dang bstun pa'i zab pa dang rgya che ba'i chos kyi 'khor lo ci rigs par bskor te/ gdul bya chos la ma dad pa rnams dad pa dang / dad
pa rnams kyi rgyud smin cing grol bar mdzad de/ mdor na bshad sgrub kyis bsdus pa'i bstan pa rin po che nyi 'od kyis phyes pa'i padmo bzhin du rgyas par mdzad pa yin no/
/gang du son pa tsam gyis kyang / /srid pa'i 'jigs pa zil gnon pa'i/ /dpal ldan sa skya zhes grags pa/ /dad pa'i spyan gyis legs par mjal/ /de na brtan pa'i 'khor lo nyid/
/mi yi rnam par shar rnams las/ /dam pa'i chos kyi sman chen po/ /'khor ba'i rims nad zhi phyir blangs/ /khyad par mi zad chos kyi gter/ /dbang bsgyur nam mkha'i mtshan
can las/ /zab rgyas chos kyi zil dngar rgyun/ /len phyir rab tu chas pa na/ /bstan srung rnams kyang spro dga' yi/ /chu yis lan brgyar bkrus pa bzhin/ /'dzum dkar khongs
nas dgod bzhin du/ /bsu ba'i bkod pa bshams la brel/ /de nas mang du thos pa la/ /gzhar yang ngoms pa med pa 'dis/ /shin tu bgrod dka'i lam rnams kyang / /bdud rtsi bzhin
du dga' bas bsten/ /nam zhig smra ba'i dbang phyug de'i/ /mtshan dpe'i dkyil 'khor mjal ba dang / /lhan cig shes rab rgyas pa'i ltas/ /mngon sum bzhin du 'ongs par gyur/
/ma bslabs pa la kun mkhyen

du/ /'gyur ba mi srid ces bden nam/ /gzhan du rgyal kun 'dus pa'i zhal/ /gzigs pas mkhyen rab rgyas 'di ci/ /lha sras gtsug gi rigs bdag tu/ /sa skyong lung gis mnga' gsol
te/ /rdo rje'i sngags kyi cho ga yis/ /mngon 'dod re ba'i shing rta bkang / /las kyi 'byung 'gyur mkhyen pa ni/ /tshems dkar 'od kyis 'grems pa bzhin/ /'gro ba'i blo mun
kun bsal bas/ /mkhas dang rmongs pa'i khyad par bye/ /zab gsang sngags kyi smin grol dang / /tha snyad sgra yi bstan bcos sogs/ /rnam dpyod blo yi bang mdzod du/ /bcug pas
shes rab nor gyis phyug /mos pa'i rdzing bu dang 'tshams par/ /chos kyi zla snang 'bum spros pas/ /'khor ba'i rab rib kun bsal te/ /rnam grol ku mud rgyas par mdzad// //gsum
pa mkhan chen rdo rje 'chang chen po de nyid kyi dgongs pa rdzogs pa'i slad du dbus gtsang dag pa'i zhing du bsnyen bkur rgya cher bstabs pa dang nyan bshad sgom gsum
ji ltar mdzad pa'i tshul ni 'di ltar rjes su thos te/ rje 'di dgung grangs so gcig pa sa yos hor zla bcu gcig pa'i nang khu bo mkhan chen rdo rje 'chang chen po de nyid
dbon po stod du bad kan skya rbab kyis bsnyun tshul bzhes shing / slar hor zla bcu gnyis pa'i nang cung zad sku khams dwangs tshul bstan nas lhun grub steng du phebs/ sku
rim sman dpyad sogs la thugs 'dun mi mdzad par 'dug na'ang rje 'dis gong du khu bo mkhan chen de nyid kyi rnam thar du gsal ba ltar gyi zhabs brtan gyi rigs shin tu rgya
che bar bsgrubs/ gzhan yang de skabs su rje 'dis drug 'du'i dbu bzhugs rnams kyang mdzad/ slar yang rim gyis sku khams je nyog tu song zhing yun ring mi bzhugs par zhal
gyis bzhes par brten/ rje 'di'i

thugs la'ang da ni 'jig rten na smra ba'i nyi ma nub par 'gyur ro snyam pa'i thugs 'gyod shin tu che bar gyur na'ang khu bo mkhan chen de nyid kyi zhal snga nas/ yang dag par
rdzogs pa'i sangs rgyas kyang sku mya ngan las 'da' ba'i tshul bstan na/ gzhan la mi rtag par byung ba lta ci smos zhes bya ba la sogs pa'i bka' stsal phebs pa dang /
bla ma'i byin rlabs kyis thugs kyi mya ngan kyang rim gyis bsal bar gyur la/ de skabs kun tu nyin mtshan bar ma chad par bla ma'i zhabs tog 'ba' zhig mdzad pas/ sdig pa dag
pa'i rtags nam mkha' la 'phur ba la sogs pa'i rmi ltas kyang mang du byung gsungs / de nas rje 'di dgung grangs so gnyis su phebs pa lcags 'brug hor zla dang po'i tshes
bcu dgu'i nyin/ ji ltar byang chub sems dpa' sems dpa' chen po dam pa tog dkar po dga' ldan gyi yul nas dzambu'i gling du 'pho bar brtsams pa na/ rang gi cod pan rje btsun
ma pham pa'i dbur bcings te theg pa chen po'i chos kyi rgyal tshab tu mnga' gsol ba dang / 'jam mgon sa paNDi ta chen po zhi bar gshegs pa'i tshe'ang / chos kyi dung
dang lhung bzed la sogs pa 'phags pa rin po che la stsal te da ni khyod kyis bstan pa'i bya ba dang / sems can dpag tu med pa'i don bya ba'i dus la bab pas sngon gyi dam
bcas pa dran par gyis shig /ces bka' stsal te chos kyi rgyal srid chen por mnga' gsol ba sogs dang tshul mtshungs par/ khu bo mkhan chen rdo rje 'chang chen po nyid kyi sku
srung rwa lo'i mgul phur du grags pa dang / rten sgam dang / phyag phreng dang / dam tshig gi rdor dril rnams rje 'di la stsal te/ 'di nged kyi dam tshig rdor dril yin
kyang / da khyed rang gi 'bral spangs dam tshig rdor dril gyis/ spyir khyed rang spun rnams kyi tshe la thar rtse yang dar zhing rgyas par 'byung / sgos khyed rang 'di

nas yar byon nas lo shas zhig nas ngor gyi mkhan po byed dgos par 'dug /de nas kyang khams phyogs 'dir da dung lan cig 'byon dgos par 'dug /de thams cad la bar chad med cing
bstan 'gror phan thogs par 'ong gsungs pa dang / rje 'dis bdag la spangs rtogs kyi yon tan ci'ang med bzhin du mkhan po byas pas ga la 'ong zhes gsol ba na/ khyed rang
kun spyod thams cad da lta'i 'di bzhin du gyis dang / mkhan po mi yong ba ci'ang med/ da lta'i ngor pa'i zhabs drung thams cad kyi nang nas khyed rang drag shos su 'dug gsungs
pa dang / nged kyi yi dam gyi lha bcu gnyis po de rab gser zangs las grub pa/ 'bring sman 'dam las grub pa/ tha ma bris sku re nges par bzhengs dgos/ gzhan nga la 'dra
sku dang gdung rten bzhengs mi dgos/ nga yi rus pa rnams sa gtsang sa zhig tu bskyal bas chog gsungs pa sogs zhal ta mthil phyin par gnang / de'i phyi nyin yang lhag
tu sku khams ngan du song ba ma mchis mod/ gdul bya rtag 'dzin can rnams chos la bskul ba'i phyir du de nub zla ba dang po 'char ba dang mnyam du gzugs sku'i bkod pa chos
kyi dbyings su bsdus par gyur to/ /de nas zhag brgyad bar thugs dam la bzhugs shing / zla ba de'i tshes nyer brgyad kyi nub mo rje 'di'i mnal lam du/ khu bo mkhan chen rdo
rje 'chang chen po de nyid byon nas da nged thugs dam las grol ba yin no gsungs par brten/ de'i phyi nyin sku gdung rin po cher cho ga rnam par dag pa'i sgo nas bsgrubs
pa'i bum chus sku khrus yang yang gsol zhing / dri bzang po dang / sman sna tshogs kyi lde gus byugs pa dang / ras ser pos legs par dkris shing dbu rgyan dang / lha rdzas
kyi na bzas mdzes par bklubs te/ gdung sgrom gyi khri'i steng du mchod pa'i bye brag dpag tu

med pa dang bcas bzhugs su gsol zhing / de nas mkhas dbang kun dga' don grub ba dang / gdong dgon bla ma bstan 'dzin phun tshogs pa la sogs pa'i dge slong bcu phrag gcig gis
dpal kye rdo rje'i dkyil 'khor bzhengs te sgrub cing mchod pa dang / yang dge slong nyi shu tsam gyis bcom ldan 'das kun rig rnam par snang mdzad kyi dkyil 'khor bzhengs
te sgrub cing mchod pa sogs mdzad pa dang / khyad par hor zla gnyis pa'i yar ngo'i tshes drug gi nyin klu ldings zhabs drung rin po che ngag dbang bstan pa'i rgyal mtshan
gyi gtsos pa'i dge slong bcu phrag gcig gis dpal kye rdo rje la brten pa'i dus tha ma'i cho ga'i sgo nas zhugs phul ba dang / grub mchog ngag dbang rin chen gyi gtsos
pa'i dge 'dun mang rab cig gis kun rig la brten pa'i sbyin sreg gi mchod pa phul bar mdzad cing / de nas kyang yun ring po'i bar du dge slong bcu phrag gcig gis dpal kye
rdo rje'i sgrub mchod dang / dge slong nyi shu skor gyis kun rig gi sgrub mchod zhag zhe dgu'i bar ma chag pa dang / bdun re re'i steng du'ang lhun grub steng gi shar nub
kyi bla ma gnyis dang / zhu dag sprul sku dang / rong po bla ma dang / rdo rje 'dzin pa ngag dbang chos 'byor dang / gling mgo zi dgon du bzhugs pa'i khang sar zhabs drung
rin po che ngag dbang blo gros rgyal mtshan pa rnams spyan drangs te dge slong sum cu skor gyis kun rig gi sgrub mchod rgyas par mdzad pa dang / lhun grub steng du bzhugs
pa'i bla ma yod rigs thams cad la'ang bsngo smon gyi rten shin tu zab pa dang / dgon par kun rig gi cho ga nyin grangs kha shas dang / gzhan yang sde dge'i mnga' zhabs
kyi sa dgon yod do cog la bsnyen bkur dang / gral 'gyed la sogs pa shin tu gya nom pa dang / dpal spungs/ rdzogs chen/ bye chen/ kaHthog /dpal yul la sogs pa'i ris su med
pa'i bla ma che gras rnams su rgya dngul srang lnga bcu re'i mgo

byas pa'i 'bul ba dang / bla ma chung ba rnams su rgya dngul srang nyer lnga re'i gtso byas pa'i 'bul ba dang / dgon khag rnams su bsnyen bkur gya nom par mdzad de/ 'di dag
zhib par gong du mkhan chen rdo rje 'chang chen po de nyid kyi rnam thar du gsal ba ltar ro/ /'dra sku dang gdung rten bzhengs mi dgos zhes gsungs na'ang / dad pa'i rten
du rin chen gnyis pa thur srang dgu bcu las grub pa'i mchod rten bkra shis sgo mang dang / gser zangs las grub pa'i 'dra sku khru gang lhag tsam dang / zhal chems su yod
pa'i yi dam gyi lha bcu gnyis kyi sku brnyan gser zangs las grub pa khru gang cung med tsam re bzhengs par mdzad do/ /de'i tshe slob ma'i tshogs thams cad kyang chos kyi
rje de zhi bar gshegs par gyur na'ang / de'i sku yi bkod pa gnyis pa lta bu'i bdag cag gi dpal ldan bla ma dam pa 'di bzhugs so snyam pas mya ngan dang yid mi bde ba ci'ang
med cing / zhabs 'bring pa rnams kyis kyang rje 'di'i sku'i mdzad tshul legs pa dang kun spyod btsun pa rnams mthong ba'i tshe mkhan chen rdo rje 'chang chen po de 'di
rang yin snyam pa kho na byung zhes gleng bar byed do/ /slar yang mkhan chen rdo rje 'chang chen po de nyid kyi dgongs pa rdzogs pa'i phyir dbus gtsang dag pa'i zhing du
bsnyen bkur rgya cher bstab pa'i slad du 'byon par brtsams te/ de skor gyi nyer bsdogs rnams kyang ji ltar 'os pa bsgrigs pa'i tshe sde dge chos rgyal mchog gi gtsos mchog
dman rnams kyis mgrin gcig tu/ chos kyi rgyal po chen po mkhan chen smra ba'i nyi ma de nyid ni bdag cag rnams kyi bsod nams kyir bar ma tshud par nges par skal ba dman
pa'i nub ri'i phag tu gshegs par gyur na'ang / srid pa gsum gyi sdug bsngal gyi me chen rab tu zhi bar byed pa'i

mi zad pa'i bdud rtsi'i gter chen po khyod lta bu ni bdag sogs rnams kyi dbang po'i dngas ma dang / spyi bo'i gtsug rgyan du thob pa lags na mkhan chen mchog gi dgongs rdzogs
sgrub pa'i 'os su gyur pa gang rung zhig ched du mngags ste/ rje rang nyid khams phyogs 'dir yun ring du bzhugs par zhu ba'i gsol ba lan grangs mang du btab kyang / ji
skad du/ dam pa mang po khas 'che mi byed cing / gal te dka' ba'i gnas ni khas blangs na/ /rdo la ri mo bris pa ji bzhin du/ /shi yang gzhan du 'dor bar mi byed do/ /zhes
pa ltar/ dang po ji ltar dam bcas pa'i mtshams las nam yang mi 'da' ba dam pa rnams kyi chos nyid yin pa ltar zhal gyis ma bzhes par bod du 'byon par thag bcad/ slar yang
lhun grub steng gi gtsug lag khang du chos grwa der bzhugs pa'i dge 'dun gang yod kyis tshe chog dang / bla ma mchod pa nyin gsum mdzad pa'i nyin re bzhin bsnyen bkur
dang gral 'gyed shin tu zab pa'i steng / gtsug lag khang der bzang gos 'phan sogs sbyor 'jags stsal ba dang / lhun grub steng gi phan gling bla brang rang du'ang sa skyong
mchog gi dbu'i mchod gnas rim byon gyi nyer mkho'i thebs su/ khu bo mkhan chen de nyid kyi 'bral spangs sa chen kun blo'i snang brnyan sman 'dam las grub pa dang / gser
zangs las grub pa'i sku 'dra che chung thams cad bsdoms pas bzhi bcu zhe drug dang / 'khar rag sogs las grub pa'i sku 'dra che chung bsdoms pas sum cu so dgu dang / zhal
thang skor la/ lam 'bras bla ma brgyud pa'i gser thang gras 'grig spus legs drug /kye rdo rje gdan gsum tshang ba'i bris thang gcig bcas dang / mchod cha'i rigs la sil snyan
bzang 'bring gnyis/ rol mo bzang 'bring bzhi/ 'kha' rnga gcig /dung chen cha

gcig /zangs kyi ka To ra che chung lnga/ rkang gling ha mgo ma zangs rag gi shan ma cha gcig /mchod kong gras 'grig brgya/ spos rta gras 'grig brgya/ lhung bzed gcig /bzang
gos 'brug ris ma'i bla bre gcig /glang po che'i mche ba che chung gnyis la sogs pa dang / gzhan yang gdan/ lcog rtse/ thab cha'i skor sna tshogs pa dang bcas gsar sbyor
stsal ba dang / nye skor gyi dgon khag rnams su'ang bsnyen bkur zab par bstabs pa dang / don du gnyer ba so so'i mos pa dang bstun pa'i chos kyi bdud rtsi'ang c-i rigs par
stsal ba dang / sbyin bdag dad pa can 'ga' zhig gis gsol ba btab pa'i ngor rang rang gi khyim du byon te 'gal rkyen bsal zhing / 'phral yun gyi mthun rkyen mtha' dag lhun
gyis grub par mdzad pa dang / chos rgyal chen po 'khor dang bcas pa rnams nas kyang phebs brdzong dang 'bul ba sogs zab par phul ba dang / phar yang de dag la skabs su
bab pa'i chos dang zang zing gis tshim par mdzad de lcags 'brug snron gyi zla ba'i dkar phyogs kyi gral tshes lnga'i nyin phebs skyel gyi tshogs shin tu rgya che ba dang
bcas te dpal ldan lhun grub steng gi rgyal khab nas chibs kyi gdong bsgyur/ sde dge chos rgyal mchog nas kyang / ye na bar gyi phebs skyel du gnyer kun dga' dbang rgyal
'khor dang bcas pa rnams dang / khyad par e wa~M rang du ma phebs bar gyi zhabs 'bring bar 'dun 'khor nis mda' bu kun dga' bstan 'dzin pas gtso byas pa'i sku tshab gsum 'khor
dang bcas pa gtong gnang mdzad pa bzhin/ de rnams dang bcas te rim gyis chibs bteg /lam bar du 'khod pa'i 'gro ba rnams la'ang chos kyi bdud rtsi ci rigs par stsol ba
dang / dgon khag rnams su'ang bsnyen bkur ji ltar rigs pa stob bzhin pa'i sgo nas hor zla brgyad

pa'i dkar phyogs kyi gral tshes bco lnga'i nyin bod gangs can gyi lte ba lugs gnyis kyi dpal 'byor zad mi shes pa 'byung ba'i gnas lha ldan du phebs/ de skabs rgyal dbang thams
cad mkhyen pa tshul khrims rgya mtsho li thang du sku 'khrungs zin na'ang / yar gdan 'dren zhu ma tshar bar brten/ rgyal ba'i bzhugs khri rin po che'i mdun du/ maNDal
sku gsung thugs rten/ bzang ja 'khor drug lnga bcu/ rgya dngul 'degs srang lnga bcu/ bod dngul Tam srang lnga bcu/ rta drel drug /mdzo g.yag bcu/ gzhan yang dar/ ras/ ling
/ gos chen/ spu shun gyi rigs shin tu mang po dang / mchod cha dang thab cha'i skor sna tshogs pa dang bcas phul ba dang / stobs kyi 'khor los sgyur ba rgyal tshab chen
po tshe smon gling par yang maNDal sku gsung thugs rten dang gsol ja bzhes 'bras kyi dod dngul Tam srang brgyad dang / bzang ja 'khor drug nyer lnga/ bod dngul Tam srang
lnga bcu/ rta drel gsum/ mdzo g.yag lnga/ dar/ ras/ ling / gos chen/ spu shun la sogs pa'i tshan grangs mang po dang / mchod cha dang / thab cha'i rigs sna tshogs pa dang
bcas 'bul lam zhus par/ phyir slog tu na bza' sku chas kyi rigs dang / lam yig /dos rta/ rtsa shing sogs phon che ba dang / ja khral rtsa chag bcas bka' drin stsal ba
dang / bstan rgyas gling dang / kun bde gling / tshe chog gling / dga' ldan khri chen rin po che gsar rnying rnams su'ang so sor ljon 'dab 'khor drug lnga dang / rta re'i
gtsos pa'i tshan grangs gang mang dang / gzhan yang bka' shag dang / rtse shod kyi gsol gzim mgron gnyer la sogs par ja gsar skabs su gang bab re dang / khyad par lha dang
bcas pa'i 'jig rten kun gyi mchod sdong bla na med pa ston mchog nyi ma'i gnyen gyi sku brnyan rnam pa gnyis kyi gtso byas pa'i rten gsum yongs la gser gsol

dang / snyan dar dang / jo shAka rnam gnyis kyi mdun du stong mchod shin tu rgyas pa dang / lha khang gzhan rnams su'ang mchod 'bul rgyas bsdus ci rigs pa dang / rtse rnam
rgyal grwa tshang / gling khag gsum gyi grwa tshang / tshe chog gling / 'bras spungs 'dus spyi/ de'i nang tshan gling khang tshan/ se ra 'dus spyi/ de'i nang gses tre bo
khang tshan/ dga' ldan/ rgyud stod smad/ rme ru/ bzhi sde rnams su mang jas bsnyen bkur ba dang / smon lam chen mo'i skabs kyi 'dus tshogs rin po cher mang ja gnyis kyis
bsnyen bkur ba'i dod du bzang ja 'khor drug bdun cu skor lha sa bla brang gi phyag mdzod par 'bul lam zhus pa dang / gzhan yang rje 'dis jo khang la zhabs skor shin tu mang
po dang / lha ldan gyi phyi skor lnga bcu nga brgyad bcas mdzad nas/ hor zla dgu pa'i dmar phyogs kyi dga' ba gnyis pa'i nyin lha ldan nas chibs bteg ste/ yar lam ra bstod
dang / snye thang dang / lcags zam chu bo ri'i dgon pa dang / rong byams chen dang / rong ngur smrig bcas kyi rten gsum rnams mjal te/ mchod 'bul dang / so so'i bla
ma rnams su bsngo smon gyi rten dang / dgon khag so sor mang jas bsnyen bkur ba rnams mdzad de/ hor zla bcu pa'i dkar phyogs kyi gral tshes drug gi nyin gzhis ka rtser phebs/
der zhag gnyis bzhugs/ chos grwa chen po bkra shis lhun por phebs te paN chen thams cad mkhyen pa rje btsun blo bzang dpal ldan bstan pa'i nyi ma'i mtshan dpe'i dkyil
'khor mjal ba dang chabs cig 'bul bar/ maNDal sku gsung thugs rten gsol ja bzhes 'bras kyi dod dngul Tam srang brgyad dang / bzang ja 'khor drug nyi shu/ bod dngul Tam
srang lnga bcu/ rta drel bzhi/ mdzo g.yag bdun/ dar/ ras/ ling / gos chen/ spu shun gyi rigs mang po dang / mchod cha dang / thab cha'i rigs

sna tshogs pa dang bcas phul ba dang / zhabs pad mdun du'ang ljon 'dab 'khor drug lnga dang / rta gcig bcas dang / gzhan yang rtse'i gsol gzim mgron gnyer phyag mdzod sogs
la'ang 'dris zab che chung dang bstun pa'i ja sar skabs su gang bab re stsal ba dang / khyad par dgon de'i rten gsum yongs la mchod 'bul dang / 'dus tshogs spyir mang jas
bsnyen bkur ba dang / de'i nang gses rgya khang tshan par mang ja dang ja gsar sogs zab par mdzad de/ tshes brgyad kyi nyin e wa~M pa'i bla khag khang tshan rnams kyis phebs
bsu'i tshogs rgya che ba dang bcas te/ dpal ldan stobs bcu mnga' ba'i lung rtogs kyi bstan pa'i chu klung mtha' dag phyogs gcig tu 'khyil zhing / slar yang bshad pa
dang sgrub pa'i phrin las kyi rgyun chen po phyogs kyi khor yug kun tu 'bebs par byed pa'i gnas yon tan rin po che du ma'i 'byung gnas shrI e wa~M chos ldan du bde bar phebs/
de nas kyang thog mar gza' skar phun sum tshogs pa'i nyin e wa~M bla brang gzhung du/ rigs dang dkyil 'khor rgya mtsho'i khyab bdag mkhan chen khri thog pa gcen byams
pa kun dga' bstan 'dzin gyi drung du/ maNDal sku gsung thugs rten/ bzang ja 'khor drug bzhi bcu dang / rgya dngul 'degs srang lnga bcu/ rta drel spus ldan drug /pho mdzo
spus ldan gsum/ dar ras ling gos chen spu shun gyi rigs mang po/ mchod cha/ dngos chas kyi rigs sna tshogs pa dang bcas phul ba dang / bla brang phun tshogs khang gsar
du/ mkhas dang grub pa'i gtsug rgyan ngag dbang blo gros bzang po dang / de'i dbon ngag dbang blo gros bstan 'dzin lhan rgyas pa'i mdun dang / klu ldings bla brang du zhabs
drung rin po che dpal ldan phun tshogs pa dang / phan bde khang gsar du zhabs drung rin po che ngag dbang bstan pa rin chen pa ste so so'i

mdun du'ang / sku gsung thugs kyi rten dang / bzang ja 'khor drug bco lnga re/ rgya dngul 'degs srang lnga bcu re/ rta drel bzhi re/ mdzo g.yag spus ldan gsum re/ gzhan yang
dar ras ling gos chen spu shun gyi rigs mang po dang / mchod cha dang / dngos chas kyi rigs sna tshogs pa dang bcas phul ba dang / thar rtse rang du'ang rnam dkar mchod
thebs kyi rten du 'bul ba shin tu stobs che ba dang / gzim khang 'og mkhan rin po che byams pa bsod nams dpal 'byor pa dang / dpon slob rin po che dpal ldan chos kyi rgyal
mtshan pa bcas su'ang 'bul ba gang zab dang / e wa~M pa'i lha khang khag thams cad du'ang mchod 'bul shin tu rgya che ba dang / khyad par gtsug lag khang du nyin re bzhin
brgya mchod re dang bcas te/ dge slong phyed bdun brgya skor bzhugs pa thams cad tshogs te bla ma mchod pa dang / kun rig dang / tshe chog sogs nyin grangs nyi shu rtsa
bdun gyi bar du 'dzugs par mdzad de/ de'ang thog mar nyin bcu gsum la nyin re bzhin grwa pa nyi shu re la phyag 'gyed bzang ja sbag re phul ba dang / de 'phros nyin bcu
bzhi la nyin re bzhin grwa pa re la phyag 'gyed dngul Tam phyed re dang / dngul zho re spel mar stsal ba dang / gtsug lag khang du gos chen bzang bsgrigs kyi phye phur
cha dang / rgya mthongs khor yug tu gos chen bzang bsgrigs kyi phur ma dang / gos yug gi 'phan bcas gsar sbyor mdzad pa dang / khang tshan bcu gcig po thams cad la'ang so
sor thob khungs dang / khang tshan che chung la dpags pa'i ja sar dang / khyad par rang rang gi skong brgya tshogs pa'i skabs 'phar ja'i bsnyen bkur dang 'brel bar gtan
gzhag zab pa re stsal ba dang / dgon pa'i chos khrims dang / bla khag so so'i phyag gnyer las tshan gyi rigs dang / thar rtse

rang gi las tshan dang / grwa tshang dang / lto zan gyi rigs dang / ngor pa'i chos gzhis mi ser sogs la'ang ja gsar dang gnang sbyin skabs su gang bab re stsal ba dang / gzhan
yang rgyal rtse dpal 'khor chos sder mang jas bsnyen bkur ba dang / de'i nang gses gur pa grwa tshang par mang 'gyed dang / zhwa lu dang / snar thang dang / srad rgyud
pa dang / srad dgon khra sogs nye skor gyi dgon khag rnams su mang jas bsnyen bkur ba bcas mdzad nas/ hor zla bcu gcig pa'i dmar phyogs kyi dga' ba gnyis pa'i nyin e wa~M
nas chibs kyi gdong bsgyur te/ 'phags pa rigs gsum mgon po'i rnam 'phrul rgyun chad med par 'khrungs pa'i yul/ mkhas pa dang grub pa bsam gyis mi khyab pa 'byung ba'i
gnas gdan sa chen po dpal ldan sa skyar phebs/ gangs ljongs bstan pa'i mnga' bdag rje btsun gong ma yab sras rnams kyi gser zhal rin po che mjal ba dang lhan cig sa skya
gzhung gi 'bul bar maNDal sku gsung thugs rten/ bzang ja 'khor drug lnga bcu/ rgya dngul 'degs srang brgya tham pa/ rta drel bdun/ gzhan yang dngul las grub pa'i mchod cha'i
rigs dang / dngos chas kyi rigs sna tshogs pa/ dar ras ling gos chen spu shun gyi rigs mang po dang bcas phul ba dang / khri chen grub pa'i dbang phyug ngag dbang kun
dga' bkra shis mthu stobs bstan 'dzin bzang po sku sger gyi 'bul bar sku gsung thugs kyi rten dang / bzang ja 'khor drug lnga/ dre'u a mdo gcig /dngos chas kyi rigs sna
tshogs pa dang / rje btsun ma 'chi med bstan pa'i nyi ma'i drung sku sger gyi 'bul bar sku gsung thugs kyi rten dang / bzang ja 'khor drug bcu/ rta gcig gi gtsos pa'i tshan
grangs kha shas/ 'jam mgon kun

dga' rin chen gyi drung du sku gsung thugs kyi rten dang / ljon 'dab 'khor drug lnga/ dre'u a mdo gcig /dngos chas kyi rigs sna tshogs pa dang / 'jam mgon dngos grub dpal 'bar
dang / gdung sras rin po che bkra shis rin chen bcas kyi sku sger so sor bzang ja 'khor drug gsum re dang / rta re'i gtsos pa'i tshan grangs dang / dngos chas kyi rigs
sna tshogs pa dang / gzhan yang btsun mo pho brang gi rje btsun ma gsum dang / phun tshogs pho brang gi rje btsun ma dang / khro khang rje btsun ma dang / zhabs brtan lha
khang gi rje btsun ma gnyis dang / rgyal yum dang / bdag mo sogs kyi sku sger so sor ljon ja 'khor drug gnyis re'i gtsos pa'i tshan grangs kha shas re dang / lha khang
mkhan rin po che'i mdun du ljon ja 'khor gnyis kyi gtsos pa'i tshan grangs dang / zhabs pad mdun du'ang bzang ja 'khor drug gnyis dang / gzhan yang gsol gzim dang / mgron
gnyer dang / drung yig dang / lde phyung ba dang / rtswa gnyer dang / shing gnyer sogs la'ang 'dris zab dang bstun pa'i ja sar skabs su gang bab re dang / khyad par chos
sde lho byang gi rten gsum ngo mtshar can rnams kyi drung du mchod 'bul dang / gser gsol dang / snyan dar shin tu zab pa dang / sprul pa'i lha khang chen mor dge 'dun 'dus
pa rgya mtshor mang ja gnyis kyi steng phyag 'gyed grwa pa bco lnga re la bzang ja sbag re phul ba sogs bsod nams kyi tshogs rgya chen po 'du mdzad do/ /hor zla bcu gnyis
pa'i yar ngo'i nang e wa~M du phebs/ don du gnyer ba'i gdul bya 'ga' zhig gis gsol ba btab pa'i ngor dbang rjes gnang lung la sogs pa'i bka' chos ci rigs kyang stsal
ba dang / mkhan chen rdo rje 'chang de nyid kyi 'dra sku dang / mchod

rten sogs la'ang rgyud nas bshad pa ltar dang / bla ma gong ma'i phyag len dang mthun par gzungs gzhug rnams tshad dang ldan par phul te/ dgung grangs so gsum pa khyu mchog
gi lo'i cho 'phrul zla ba'i dkar phyogs kyi nang / mkhan chen rdo rje 'chang chen po gcen byams pa kun dga' bstan 'dzin pas rdo rje slob dpon mdzad de rje 'di dang / dge
slong mang pos dpal kye rdo rje la brten pa'i rab gnas rgyas par mdzad pa dang / zla ba de'i tshes nyi shu'i nyin lam 'bras lha khang du brgya mchod rnam lnga dang bcas
te dge slong bzang gras phal che ba tshogs te bsnyen bkur phun sum tshogs pa'i sgo nas bla ma mchod pa gsung ba dang lhan cig 'dra sku rin po che'ang lam 'bras lha khang
du bzhugs su gsol zhing / de'ang gos chen las grub pa'i bzhugs 'bol dang / gos chen gyi snam sbyar dang / gos chen gyi sku ber dang bcas pa dang / sku mdun du'ang rdo dril
gser mgo ma spus legs dang / dngul srang so bdun las grub pa'i bum pa cha gcig kha rgyan bum gos dang bcas pa dang / dngul srang brgyad dang zho gsum las grub pa'i 'bru
spar dang / dngul srang bcu gnyis dang zho lnga las grub pa'i spyi blugs dang / ting shags spus legs dngul thag dang bcas pa dang / dngul las grub pa'i nang mchod thod pa
dang / zhal dkar yu ring dang / de'i stegs dngul srang bco lnga las grub pa dang / dngul srang bdun dang zho brgyad las grub pa'i phud kong dang / Da ma ru dngul gyi shan
can dang / dngul srang brgyad dang zho gsum las grub pa'i dngul ting bdun tshar dang / dngul srang nyer drug dang zho brgyad las grub pa'i gtor theb lnga tshar 'gu tshe
dang bcas pa dang / dngul srang bcu gsum dang zho lnga las grub pa'i bzed zhal rnams sbyor 'jags mdzad pa dang / hor zla bzhi pa'i nang ngor lugs dkyil 'khor lnga'i sgrub
mchod chen mo tshogs pa'i skabs

kyang / mang ja dang gral 'gyed la sogs pa'i bsnyen bkur phun sum tshogs par stsal ba dang / lo de'i hor zla bcu gnyis pa'i nang gnas skor du e wa~M nas chibs kyi gdong bsgyur/
mar lam rong chen brgyud de lha ldan du phebs/ der zhag nyi shu skor bzhugs/ phyogs de'i rten gsum byin rlabs kyi gzi 'od 'bar ba zhib mjal thog gser gsol dang / mchod
'bul dang / phyag dang skor ba mang du mdzad de rim gyis chibs bteg /yer pa dang / dga' ldan dang / bsam yas skor dang / gdan sa mthil dang / zangs ri mkhar dmar dang
/ rtse thang dang / yar klung bkra shis chos sde dang / shel brag sogs dang / tsandan g.yu'i lha khang dang / ras chung phug dang / khra 'brug dang / gung thang 'bum pa la
sogs pa dang / de nas 'phyong rgyas ri bo bde chen sogs brgyud/ yar 'brog mtsho skor mdzad de de skor gyi dgon sde rnams kyang mjal/ rim gyis rgyal rtse dang zhwa lu brgyud
de/ dgung grangs so bzhi pa chu rta lo'i hor zla gnyis pa'i dkar phyogs kyi dga' ba dang po'i nyin e wa~M du phebs pa yin no/ /de lta bu'i gnas de rnams su'ang gser
gsol dang / mchod 'bul dang / phyag dang skor ba sogs zab par mdzad de bsod nams kyi chu gter dbyar mtsho bzhin du 'phel bar mdzad do/ /mkhan chen rdo rje 'chang chen po
gcen byams pa kun dga' bstan 'dzin pas kyang lo snga ma lcags sbrul lor e wa~M pa'i mkhan sa bla brang phun tshogs khang gsar par rtsis phul te/ 'di lo hor zla bzhi pa'i
nang mdo khams su chibs kyi kha lo bsgyur/ rje 'di de nas brtsams te/ dgung grangs zhe bdun pa shing mo lug gi lo'i bar du sku'i 'phrod bzhes kyi chu tshan khag rnams su
tshar kha shas phebs pa ma gtogs e wa~M rang du bzhugs/ kun rig gi bsnyen pa zla ba gsum dang / brag rdzong ma'i sku

mtshams zla ba bzhi tsam dang / mkha' spyod ma'i sku mtshams zla ba bzhi tsam dang / 'jam dbyangs dkar po'i sku mtshams zla ba bzhi tsam dang / tshe sgrub zla shas bcas bzhugs
pa dang / der ma zad dus rgyun du'ang sku mtshams kyi ming dmigs bsal ma btags rung / mtshams par rlom pa mang pos kyang 'gran du med pa'i thugs dam kho na la rtse gcig
tu gzhol ba dang / rgyud nas bshad pa ltar gyi bdud rtsi ril bu'i sman rnams 'dzom pa dang bstun lo gnyis gsum re'i mtshams nas bdud rtsi ril bu chig sgrub re chag med
lta bur mdzad pa dang / skabs skabs su bla ma mchod pa dang / yi dam gyi lha 'ga' zhig gi sgrub mchod dang / chos srung rnams la skong gso sogs nyin grangs kha shas re gsung
ba dang / dgung grangs zhe bzhir son pa chu 'brug gi lor/ mkhan chen rdo rjai 'chang byams pa kun dga' bstan 'dzin dang / sde dge chos rgyal chen po byams pa kun dga'
sangs rgyas bstan pa'i rgyal mtshan ston 'khor rnams mdo khams nas e wa~M du phebs/ mkhan chen rdo rje 'chang gcen byams pa kun dga' bstan 'dzin gyi drung nas dpal kye
rdo rje'i rgyud lam gyi dbang dang / nA ro mkha' spyod kyi byin rlabs sngon du 'gro ba'i sgo nas de'i sngon 'gro thun mong dang thun mong ma yin pa dang / bskyed rim rnal
'byor bcu gcig /rdzogs rim rtsa dbu ma/ bde ba dang 'ja' lus sgrub pa/ mkha' spyod yab yum gyi 'pho ba/ nang gi mkha' spyod sgrub pa sogs nA ro mkha' spyod ma'i nyams khrid
yongs su rdzogs pa dang / chos nyid dngos su ston pa'i byin rlabs bcas gsan pa dang / sde dge chos rgyal chen po'i drung nas kyang zhal rnam 'gyur bcu bdun gyi rjes su
gnang ba rnams gsan par mdzad do/ /gzhan yang de skabs kyi lo snga phyi kun tu gdul bya so so'i mos pa dang bstun

te zab pa dang rgya che ba'i chos kyi bdud rtsi'ang ci rigs par stsal ba'i sgo nas 'gro ba rnams rnam par grol ba'i lam la bkod pa dang / lo re gnyis tsam ma gtogs phal che
bar cho 'phrul zla ba'i tshes nyi shu'i nyin/ e wa~M pa'i gtsug lag khang du dge 'dun 'dus pa rgya mtshor mang ja dang gral 'gyed la sogs pa'i bsnyen bkur phun sum tshogs
pa'i sgo nas bla ma mchod pa gsung ba sogs mdor na rnam dkar gyi phrin las kho nas dus 'da' bar mdzad do/ /skye 'jig spros pa kun bcad pa'i/ /rgyal rnams 'gro ba sgrol
ba'i slad/ /sna tshogs spro dang bsdu ba yi/ /rnam 'phrul sgyu ma'i rol rtsed bzhin/ /de slad nam mkha'i mtshan can gyi/ /mtshan dpe'i ri bong 'dzin pa yang / /'gro 'di skal
ba dman pa yis/ /bsnyun tshul sprin gyis bsgribs par gyur/ /khyad par rtag par 'dzin pa'i blos/ 'dir snang la chags yid can kun/ /sgrol phyir gzugs sku'i bkod pa yang
/ /dbyings su bstim la chas pa na/ /dus gsum gzigs pa'i ye shes kyi/ /ston ka'i zla shel dag pa las/ /'byung 'gyur ston pa'i bdud rtsi'i zer/ /'gro 'di'i blo mun sel phyir
spros/ /srid na rnyed par dka' ba'i nor/ /dam tshig rdzas rnams rab stsal te/ /chos kyi rgyal por dbang bskur ba/ /thub pas ma pham mgon por bzhin/ /de nas bstan dang
'gro ba'i mig /nyin mo'i dpal de nub gyur kyang / /bdud rtsi'i 'byung gnas 'di'i bzhugs pas/ /thar 'dod yid kyi gdung ba bsal/ /bla gos dmar po'i 'od rdul gyis/ /thun mtshams
chu 'dzin pham bgyid pa/ /khams phyogs ngur smrig 'dzin pa kun/ /rnyed dang bkur stis mnyes par byas/ /khyad par lhag pa'i lha mang po/ /sgrub cing mchod pa'i chu rgyun
gyis/ /bsod nams myu gu skyed

bsrings shing / /thugs kyi rgyal mtsho yongs su bkang / /slar yang sgyu ma'i nor rdzas kun/ /bsod nams phung por bsgyur ba'i slad/ /dbus gtsang ljongs su zhabs bkod de/ /mchod
dang bsnyen bkur ci yang bstabs/ /byin rlabs zil dngar rab g.yo ba'i/ /gangs can ljongs kyi gnas chen rnams/ /gang gi dad dang gus pa yi/ /'dren byed snyim pas legs par
bzung / /mang du thos kyang thos pa btsal/ /grub par gyur kyang sgrub la brtson/ /rang nyid srid zhi'i rtser 'phags kyang / /bstan la gus pa'i sri zhu mdzad// //spyi don
gsum pa bstan pa'i bdag po chen por mnga' gsol nas bstan pa dang sems can gyi don ji ltar mdzad pa'i tshul la gsum ste/ thog mar kun mkhyen e wa~M pa chen po'i chos kyi
rgyal srid chen por mnga' gsol nas bstan 'gro'i don ji ltar mdzad pa'i tshul/ de nas mi bdag sa'i tshangs pa chen pos spyan drangs te mdo khams su bstan 'gro'i don ji ltar
mdzad pa'i tshul/ slar yang dbus gtsang dag pa'i zhing du bsnyen bkur rgya cher bstabs te rang gnas gdan sa chen por zhabs bkod de bstan 'gro'i don ji ltar mdzad pa'i
tshul lo/ /de'i dang po ni/ snyigs dus kyi thams cad mkhyen pa 'jam pa'i dbyangs mkhyen brtse'i dbang po'i zhal snga nas mdzad pa'i rnam thar gsol 'debs las/ khyab bdag
bla ma'i lung gis dbugs dbyung bzhin/ /rgyal ba gnyis pa'i chos kyi rgyal thabs la/ /bgrang bya bdun gyi bar du dbang bsgyur nas/ /rnam dag lam srol bstan la gsol ba 'debs/
/zhes bka' stsal pa ltar te/ de'ang spyir dam pa 'di nyid ni nang du lung dang rtogs pa'i yon tan bsam gyis mi khyab pa la dbang 'byor yang / phyi rol gyi rnam par g.yeng
ba'i spros

pa mtha' dag rmi lam gyi rang bzhin lta bur mngon sum du gzigs pa la brten nas/ sku na chung ngu'i dus nas gcen byams pa kun dga' bstan 'dzin gyi drung du bdag grwa rkyang
zhig byas te zur du bzhugs chog pa'i snyan sbron yang yang 'bul bar mdzad na'ang / de bzhin mdzad pa zhig ma byung la/ de rjes gong du bshad pa ltar rje 'di mdo khams nas
yar e wa~M du phebs pa'i skabs kyang / sde dge chos rgyal chen pos gcen mkhan chen khri thog pa byams pa kun dga' bstan 'dzin mdo khams su gdan 'dren zhu mi ched du mngags
par brten/ sa skya nas kyang bla brang rtsis sprod 'phral du bgyis te mdo khams su phebs dgos tshul dang / gal srid rtsis sprod 'grig min yod tshe rje 'di mkhan por bsko
bzhag bgyis chog tshul bka' phebs na'ang / de dag la thugs 'dun gtan nas ma mdzad rung / dgung grangs zhe bdun tu phebs pa myos byed ces pa shing mo lug gi lor phan khang
mkhan rin po che byams pa dpal ldan bzang po e wa~M pa'i mkhan sa dgongs khrol nan tan chen pos zhus par brten/ e wa~M pa'i bla khag khang tshan dang bcas pa thams cad
kyis mgrin gcig tu/ da ni rje 'di kho na kun mkhyen e wa~M pa chen po'i chos kyi rgyal srid chen por mnga' gsol bar 'os so zhes gleng zhing / rje 'di la'ang gsol ba phur
tshugs su btab pa na/ spyir dgon pa'i 'dzin skyong gi khur 'di shes 'khos kyis lcogs dka' bar ma zad/ gal srid bstan pa'i khur blangs kyang chags sdang 'phel ba'i rgyu
kho na las ma 'das pas e wa~M pa'i mkhan sa 'dzin mi dgos pa'i dgongs khrol dgos tshul nan tan gyis bka' stsal rung / e wa~M pa'i bla khag khang tshan thams cad kyis mkhan
por 'os pa rje 'di kho na las gzhan su yang med do zhes dpal ldan sa skya'i 'jam mgon khri

chen rin po che ngag dbang kun dga' bkra shis mthu stobs bstan 'dzin bzang po'i gser snyan rin po cher gsol ba na/ des kyang stobs kyi 'khor los sgyur ba gzhung sa dga' ldan
pho brang ba chen por snyan spron phul te/ de dag nas kyang khyod kyis bstan pa dang sems can gyi don du snying stobs ches cher bskyed de/ kun mkhyen e wa~M pa chen po'i
bstan pa'i khur chen po khyed la spyi dang bye brag gi bstan pa rin po che dbyar gyi mtsho bzhin du spel ba dang / 'os su gyur pa'i gdul bya rnams kyang smin grol la bkod
cig ces pa'i bka' stsal gser gyi phreng ba dbyar gyi gru char bzhin du bsnyil ba dang / der ma zad khang sar zhabs drung rin po che ngag dbang blo gros bstan 'dzin ni
de skabs gling mgo zi dgon du bzhugs pa dang / klu ldings zhabs drung rin po che'ang sde dger phebs par brten/ gzhan mkhan por 'os pa su'ang med gshis re zhig mkhan po zhal
bzhes mi mdzad thabs med du gyur te/ snyigs ma'i sems can mi srun pa'i spyod pa rlung dmar ltar 'tshubs pa'i nang 'dir bstan pa dang sems can la ci nus kyis phan gdags
par bzhed de/ lo de'i hor zla bcu gcig pa mgo zla'i dkar phyogs kyi gral tshes bco lnga'i nyin yon tan rin po che du ma'i 'byung gnas dpal e wa~M chos ldan gyi gtsug lag
khang chen por bsu ba'i bkod pa lta bas chog mi shes pa'i tshogs dang bcas pas byon te/ lha dang mi dang lha ma yin dang / gnod sbyin dang dri za dang grul bum la sogs pa
thams cad kyi ral pa'i thor tshugs anda rnyil gyi mdog lta bus lan cig ma yin par btud pa'i mi 'jigs gdong lngas bteg pa'i chos kyi khri 'phang 'thon po ga la bar/ zhabs
kyi chu skyes dmar po rnam par bkod de ji ltar gser gyi lhun po gur gum gyi char pas lan brgya stong du bkrus pa la/ slar yang 'char ka'i nyi

'od kyi thigs pas yongs su dran pa bzhin du lham mer bzhugs pa na/ sngon bcom ldan 'das la lha'i dbang po tshangs pa dang / brgya byin gyis bkra shis pa'i rdzas kyis mngon
par mchod de/ chos kyi 'khor lo bskor bar gsol ba btab pa dang tshul mtshungs par chos kyi dung dang / lam 'bras glegs bam dang / bkra shis pa'i rdzas brgyad la sogs pa sngon
du 'gro ba'i dpal ldan sa skya'i legs 'bul dang / e wa~M pa'i bla brang khag rnams dang / khang tshan bcu gcig dang / gzhan yang grwa rigs sbyin bdag dang bcas pa rnams
nas rang rang gi 'byor pa dang bstun pa'i legs 'bul gyi dngos po ri ltar spungs te/ rgyal bas lung gis bsngags pa'i ngor chen rdo rje 'chang chen po'i chos kyi rgyal
srid chen por yongs su mnga' gsol bas skal ba bzang po'i dus kyi chu gter dbyar gyi mtsho bzhin du rgyas par gyur to/ /gzhan yang ngor chen rdo rje 'chang chen po de nyid
kyi dbang bskur ba'i gnas dbang khang du grags pa dang / de'i thog g.yabs chen du grags pa bcas kyi bzhugs khri so so'i steng du'ang khri 'bul zab rgyas dang bcas pas mnga'
gsol zhing / de ltar bgyis pa'i dge tshogs rnams kyang 'khor gsum rnam par mi rtog pa'i bsngo ba'i rgyas 'debs par mdzad pa dang / de lta bu'i dus kyi tshe nam mkha'i
dbyings thams cad kyang 'ja' sprin gyis gang ba la sogs pa bkra shis pa'i ltas mang po'ang / ji ltar padmo rnam par rgyas pa'i tshal du sprang rtsi 'thung ba'i bung ba gzhon
nu'i tshogs rnams ma bsdus par yang ngang gis 'du ba bzhin du mngon sum du lhags par gyur to/ /de ltar chos kyi khri la zhabs sen bkod ma thag pa nas dpal gyi mgur las/
dung gi tshems bar nas 'phrul gyi ljags brkyangs te/ dus gsum

gyi de bzhin gshegs pa thams cad kyi bgrod pa gcig pa'i lam gsung ngag rin po che lam 'bras bu dang bcas pa'i chos kyi 'khor lo bskor ba'i dbu btsugs pa nas bzung ste/ dgung
grangs nga bzhir son pa chu stag lo'i bar mkhan po lo bdun mdzad/ lo re bzhin dgun gyi dus stod smad bar gsum nas 'dus pa'i don du gnyer ba mang dus nyis brgya lhag tsam
dang / nyung dus phyed nyis brgya bskor la gsung ngag rin po che lam 'bras tshogs bshad kyi smin byed kyi dbang dang / grol byed kyi khrid dang / rgyab rten lung dang bcas
pa yongs su rdzogs pa'i tshar bdun dang / dpyid kyi dus de dag thams cad la dge bsnyen dang / dge tshul dang / dge slong gi sdom pa rnams legs par 'bogs par mdzad cing
/ 'on kyang dgung grangs lnga bcur son pa sa khyi lor lam 'bras grub mtshams su mgul cham lta bus cung zad snyun tshul bzhes pa la brten nas/ de lo'i grwa gsar rnams la
rab byung bsnyen rdzogs kyi sdom pa rnams gcen mkhan chen rdo rje 'chang byams pa kun dga' bstan 'dzin gyis stsal bar mdzad do/ /gzhan yang de dag gi bar skabs rnams su'ang
gdul bya so so'i mos pa dang bstun te dbang dang / rjes gnang dang / lung la sogs pa chos kyi bdud rtsi'ang ci rigs pa stsal te gdul bya rnams kyi rnam par grol ba'i
lo tog mtha' dag ches cher rgyas par mdzad do/ /chos kyi bdud rtsi stsal ba de dag kyang bstan pa dang sems can gyi don 'ba' zhig la dgongs te/ phyag len phra mo tshun chad
kyang sla chos su ma song bar dgag sgrub kyi bca' ba dam po mdzad pa ni mkhas pa rnams kyis bsngags pa'i gnas su gyur pa'i rnam thar ngo mtshar ba zhig go /dgung grangs
zhe dgur son pa me bya lo'i hor zla lnga pa'i nang bod kyi rdo rje gdan dpal

ldan sa skya'i chos grwa chen por khri mjal la phebs te/ sa skya gzhung du maNDal sku gsung thugs rten/ tshan grangs dang mchod cha'i rigs sna tshogs pa/ ma hA tsi na'i yul
gyi ljon 'dab 'khor drug bcu gsum/ rgya dngul 'degs srang nyer lnga/ rta gnyis bcas dang / 'jam mgon khri chen rin po che ngag dbang kun dga' bkra shis mthu stobs bstan
'dzin bzang po sku sger gyi 'bul bar tshan grangs sna tshogs pa dang / ljon ja 'khor drug lnga/ bod dngul Tam srang bco lnga bcas dang / sngags 'chang grub pa'i dbang phyug
ngag dbang kun dga' rin chen pa dang / bstan dang 'gro ba'i dpal gyur mgon po dngos grub dpal 'bar ba dang / 'jam mgon thams can mkhyen pa ngag dbang kun dga' rgyal mtshan
bcas kyi sku sger so sor tshan grangs rigs sna tshogs pa dang / ljon ja 'khor drug bzhi re bcas dang / gdung sras rin po che ngag dbang rdo rje rin chen pa dang / ngag
dbang bkra shis rin chen bcas kyi sku sger so sor ljon 'dab 'khor drug gnyis re'i gtsos pa'i tshan grangs kha shas re dang / rje btsun ma khag rnams dang / lha khang mkhan
rin po che dang / sa skya zhabs pad bcas su'ang ljon ja 'khor drug re re'i gtsos pa'i tshan grangs kha shas dang / gzhan yang gsol gzim mchod gsum dang / mgron gnyer
dang / drung yig dang / lde phyung ba dang / rtswa gnyer dang / shing gnyer sogs la'ang rang rang gi go babs dang bstun pa'i gnang sbyin gang la gang 'os dang / khyad par
chos sde lho byang gi lha khang khag rnams su bzhugs pa'i rten gsum ngo mtshar ba rnams kyi mdun du mchod pa'i khyad par shin tu rgya che ba dang / sprul pa'i lha khang
chen mor dge 'dun 'dus pa brgya mtsho'i tshogs la mang ja gral 'gyed dang bcas pa'i bsnyen bkur

phun sum tshogs pa stob par mdzad cing / de skabs 'jam mgon khri chen rin po che nas/ sngon gyi dus su ngor pa zhes thams cad kyis sgrig lam dam pa'i tshad bzhag sa lta bu
yin na'ang / dus phyis dge 'dun gyi sgrig je lhod je yang du song bar brten/ da cha sngar gyi rtsis nas sgrig lam med pa lta bur song yod tshod du 'dug gshis/ 'di nas kyang
mkhan po snga ma rim can la sgrig lam bsdam dgos tshul gleng ba yin na'ang / 'di byas zhes ston rgyu yod pa zhig ma byung bas/ da cha khyed kyis dge 'dun gyi sgrig lam
mtha' dag sngar bzhin sor chud pa zhig bya dgos so zhes bka' stsal rin po che gser gyi cod pan lta bu shin tu lci ba phebs rung / spyir dge 'dun gyi sgrig lam sngar ltar
sor chud pa zhig byung na legs pa bzhir bcas kyang / de bzhin bgyis tshe dus dbang gis ci 'gyur ma rtogs pas/ de ltar mi dgos pa'i dgongs khrol nan tan gyis zhu bar mdzad
na'ang / sgrig lam ma bsdams thabs med yin tshul dang / 'di nas kyang bla grwa tshang mar bka' shog cig stsal chog tshul gsungs pa bzhin bka' shog cig kyang stsal bar brten/
rjes nas rim gyis snyan sbron phul chog par gsol nas e wa~M du phebs te/ ji skad du legs par bshad pa rin po che'i gter las/ rang gis legs par shes na yang / /bya ba
thams cad gros kyis bsgrub/ /mi gang gros la mi dga' ba/ /'gyod pa rin gyis nyo ba yin/ /zhes 'byung ba ltar lo de'i hor zla bcu pa'i nang mdo khams nas gcen mkhan chen
rdo rje 'chang dpon 'khor rnams e wa~M du ma phebs kyi bar la bka' shog su la'ang bstan par ma mdzad cing / de rjes gcen mkhan chen rdo rje 'chang dang / gcung mdzod pa
nor ldan shes rab bzang po bcas bka' bgros te/ bstan pa'i don kho na

las rang gi don ni ci yang med gshis bzang ngan ci 'gyur yang sgrig lam bsdam par thugs thag bcad de/ sa skya nas stsal ba'i bka' shog thams cad la bstan zhing / gtso cher
sems dpa' chen po'i bca' yig ltar dang / de'i rgyab skyor du bca' yig gsar pa zhig kyang bzos te/ mchog dman kun gyis de bzhin byed dgos tshul gsungs pas/ thams cad kyis
de bzhin byed par khas blangs te thil tshe 'dzugs pa'i skabs/ yid srubs kyis rgyud bslad pa'i skye bo ngan pa ngan 'gro'i g.yang sar mngon sum du rgyug par rtsom pa kha cig
gis dkrugs pa'i rkyen gyis ji skad du/ shes rab med pa'i blun po rnams/ /mang yang dgra yi dbang du 'gro/ /zhes pa ltar mi nyag khang tshan pas thil tshe ma btsugs par
brten rim gyis zlos gzhi je cher gyur te e wa~M pa'i bla khag lnga dang / khang tshan bcu phyogs gcig dang mi nyag khang tshan phyogs gcig tu byas te thog mar sa skya dang
/ de nas gzhis rtse rdzong dang / de rjes mda' dpon lcang lo can pa rnams su rim gyis gtugs te 'khrugs long je cher 'phel bar gyur rung / rje 'di'i mnal lam gyi gsal snang
du/ gzim chung gi thog tu rgyal mtshan gyi srog shing zhig brtan par btsugs te/ de la rgyal mtshan gsar du bskon pa dang / yang bsang dar chen po zhig btsugs par phyogs
gzhan zhig nas me chen po zhig 'bar te bsreg par brtsams kyang bsreg par ma nus pa la sogs pa'i mtshan ltas 'ga' zhig byung bar brten/ rang re rnams kyis sangs rgyas
kyi bstan pa kho na bsams te dge 'dun gyi sgrig lam bsdams pa la/ bdud kyi ris kyis glags ltas par gyur na'ang / da ni mi ring bar yid srubs kyi dpung las rnam par rgyal
bar 'gyur ro zhes lung bstan pa bzhin/ de kho na ltar mi ring bar pha rol po'i

gtso bor gyur pa rnams kyis da ni rang re rnams yul 'dir mi chags pas 'gro bar 'os so zhes smras te/ mi 'dod bzhin du pha rol gyi grwa mang thams cad khrid de song ba na/ de'i
rjes su mda' dpon lcang lo can pa 'khor bcas kyang byon te/ pa rnam du 'phrad pa na pha rol po de dag nang 'khrugs kyi rnam pas grwa mang rnams kyis gtso bo rnams 'di
dang 'di yin no zhes dngos su smos pa la brten nas/ mda' dpon pas kyang gtso bo de rnams tshar bcad cing / de 'phros kyi grwa mang rnams kyang tshur 'ongs te sgrig lam mtha'
dag tshul bzhin du bsrung bar khas blangs par gyur to/ /'di lta bu ni chos skyong ba'i srung ma rnams kyis phrin las bsgrubs pa yin par gor ma chag go /mdor na de sngon
du dgon pa'i sgrig lam phal cher zhig ste mgo med 'jug med lta bur song yang / deng skabs sgrig lam skyon med lta bu yod pa 'di ni rje 'di dang / de'i phrin las pa gcung
mdzod pa nor ldan shes rab bzang po bcas kyi bka' drin las byung ba yin no/ /gzhan yang dgon pa'i gtong sgo dang / dus dang khyad par gyi mchod pa rnams kyang sngar las
gong 'phel du mdzad pa dang / sa mchod chen mo'i skabs khyer rgyu'i gos chen gyi yo byad rnying song phal cher kyang gsar du bzos pa dang / gong du mkhan chen rdo rje
'chang byams pa kun dga' bstan 'dzin gyi rnam thar du gsal ba ltar gyi rje 'di sku mched rnams nas gtsug lag gi tshogs 'bol yongs su rdzogs pa gsar bzos dang / de'i steng
gi grum rtse'i gral gdan rnams gsar sbyor mdzad pa bcas la'ang rin chen gnyis pa rdo tshad mang du song ba dang / rab byung bsnyen rdzogs stsal ba'i skabs kyi mkhan slob
las grwa dang bcas pa'i snam sbyar rnams kyang gsar bzos mdzad pa sogs mdor na lha khang steng shod thams

cad du nyams gso dgos rigs yongs su rdzogs pa nyams gsos phul du phyin par mdzad pa dang / khyad par e wa~M pa'i mgon khang shar du sngon zla ba byung ngo cog gi tshes nyer
drug nas nyer dgu'i bar la bstod gsar rnying gi dbyangs shes rigs rnams tshogs te/ mgon po che chung gi skong ba dang 'brel bar nyin bzhi la bstod gsar rnying gi dbyangs
yongs su rdzogs pa tshar re 'gro bar byed pa'i rgyun mchis pa la/ bar skabs zhig nas dpon slob tshogs la ma byon pa'i rkyen gyis chad song bar brten/ dus phyis ngor pa'i
dbyangs chen bco brgyad kyi rgyun chad la khad du gyur na'ang / bdag cag gi dpal ldan bla ma dam pa 'dis zla ba byung ngo cog gi tshes nyer drug nas nyer dgu'i bar la skong
ba rnams sngar bzhin 'dzugs par mdzad pa la brten nas deng skabs dbyangs chen bco brgyad kyi rgyun ma nub par gnas pa 'di'ang rje bla ma dam pa 'di'i bka' drin las byung
ba yin la/ de skabs su bod dang sing gi rgyal khab 'khrugs pa'i rkyen gyis dbus gtsang thams cad du zings cha che bar byung na'ang / e wa~M pa'i chos gzhis mi ser thams
cad sngar rgyun las nyams chag tu ma song bar mgo 'don dpyis phyin par mdzad pa sogs lugs gnyis char gyi sgo nas bka' drin phul du byung ba yin no/ /gzhan yang snga phyir
bdud rtsi ril bu chig sgrub tshar kha shas mdzad pa dang / rang nyid mang du thos pa rgya mtsho'i pha rol tu son kyang / ji skad du/ mkhas pa yon tan mdzod 'dzin pa/
/de dag legs bshad rin chen sdud/ /rgya mtsho chen po chu bo'i gter/ /yin phyir chu bo thams cad 'bab/ /ces pa ltar chu stag lor rtsod pa'i dus kyi kun mkhyen bu ston gnyis
pa rdo rje 'chang rin chen blo gsal bstan skyong e wa~M du phebs pa na

de'i drung nas dpal phyag na rdo rje gos sngon po can gyi rjes gnang sngon du 'gro ba'i bya rgyud nor can gyi rigs su gtogs pa'i rgyal chen rnam thos sras bka' mi 'dra ba bcu
drug dang / rnam sras snyan grags sgrub pa bcas kyi rjes su gnang ba dang / bya rgyud gshegs rigs kyi bdag po 'phags pa 'od zer dri ma med pa thub dbang lha bdun ma'i
dbang bskur ba bcas gsan pa dang / yang zhwa ser gyi cod pan 'dzin pa'i bstan 'dzin rnams kyi gtsug rgyan bcu phrag rig pa'i ma hA paNDi ta a mdo bkra shis 'khyil gyi brag
dgon zhabs drung rin po che dkon mchog bstan pa rab rgyas e wa~M du phebs pa na/ de'i drung nas kyang theg pa chen po'i gso sbyong gi sdom pa dang / mkhan chen ngag dbang
chos grags kyi yig cha'i steng nas dge ba'i bshes gnyen bka' gdams pa'i thugs dam lha bzhir grags pa'i rjes su gnang ba rnams dang / bya rgyud padma'i rigs kyi pho nya
mo dbyangs can ma dkar mo sa manta shrI nas brgyud pa'i rjes su gnang ba dang / de'i rjes gnang tshig lhug pa dang / de'i sgrub thabs las sbyor tshigs bcad ma bcas thugs
sras rin chen rnam rgyal gyis mdzad pa dang / bo dong paN chen gyis mdzad pa'i bstod pa rgyan gyis phreng ba bcas kyi lung / rnal 'byor bla na med pa'i pha rgyud mi bskyod
pa'i rigs kyi khro bo phyag na rdo rje 'khor lo chen po lha bco brgyad kyi ras bris kyi dkyil 'khor du dbang bskur ba dang / de'i sgrub dkyil 'dul 'dzin grags pa rgyal
mtshan gyis mdzad pa'i lung bcas/ dkon mchog lhun grub yig steng nas dpal phyag na rdo rje u tsarYa'i rjes su gnang ba dang / pha rgyud rnam snang gi rigs su gtogs pa grub
chen dpal 'dzin gyis legs par bkral ba'i bcom ldan 'das gshin rje'i gshed dmar po lha bcu gsum

ma'i ras bris kyi dkyil 'khor du dbang bskur ba/ bu ston rin po che'i sgrub dkyil gnyis kyi lung dang bcas pa/ rmor chen kun dga' lhun grub kyi yig cha'i steng nas dgra nag
gi rgyud nas bstan pa'i 'phags ma dbyangs can ma dmar mo gsang sgrub kyi rjes su gnang ba/ de'i sgrub rjes 'jam dbyangs bzhad pa dkon mchog 'jigs med dbang pos mdzad pa'i
lung bcas/ paN chen dpal ldan ye shes kyi nag 'gros steng nas dpal rdo rje 'jigs byed kyi phyag mtshan mda' gzhu la brten nas bi Sha bsad pa'i las tshogs dug dbang rma
bya rgyas pa dang / ma rgyud he ru ka'i rigs su gtogs pa grub chen dril bu lugs kyi bde mchog phyi dkyil lha lnga'i ras bris kyi dkyil 'khor du dbang bskur ba dang / de'i
sgrub dkyil thugs sras lo tsA bas mdzad pa'i lung dang bcas pa/ dpal 'khor lo sdom pa rnal 'byor gsang mtha' ltar bkral ba zab don dril bu pa'i lugs kyi bde mchog lus dkyil
gyi dkyil 'khor du dbang bskur ba/ de'i sgrub thabs dang / bdag 'jug gi sdom dang / bdag nyid 'jug pa dang bcas pa 'phags pa rin po ches mdzad pa'i lung bcas/ ngag dbang
mchog legs rdo rje yig cha'i steng nas ma rgyud padma gar dbang gi rigs su gtogs pa rje ras pa badzra kIrti nas brgyud pa'i rta mgrin pad dbyug can gyi rjes su gnang
ba dang / ngag dbang brtan pa'i rdo rje'i yig steng nas dpal kye rdo rje'i bshad rgyud gur nas gsungs pa'i 'byung 'dul sems dpa' sum brtsegs kyi rjes gnang me dbang gsum
dang bcas pa/ dga' ldan pa kun dga' bsod nams kyi yig cha'i steng nas tshogs bdag dmar chen khyad par can gyi rjes su gnang ba dang / dmar chen thun mong ma yin pa'i rjes
gnang bdag chen blo gros rgyal

mtshan gyi yig cha la bla ma brgyud pa'i phyag bzhes 'khrul med kyis brgyan te legs par gsan par mdzad do/ /dgung grangs nga gsum pa lcags mo glang gi lor sa skya'i 'jam mgon
khri chen rin po che ngag dbang rdo rje rin chen par e wa~M pa'i mkhan po dgongs khrol zhu bar mdzad na'ang deng skabs e wa~M pa'i bstan pa'i nyams la phan pa thar rtse
kho nar 'dug gshis/ re zhig dgongs khrol mi 'ong tshul bka' phebs par brten/ de lo'i bka' chos stsal ba sogs mdzad de/ slar yang dgung grangs nga bzhir son pa dge byed
ces pa chu pho stag gi lor/ yang bskyar gyis dgongs khrol nan cher zhu bar mdzad pa la brten nas rim gyis mchog dman thams cad nas dgongs pa khrol te/ lo de'i hor zla bcu
gcig pa'i gza' skar legs 'dzom gyi nyin bstan dang 'gro ba'i dpal mgon khang sar ngag dbang blo gros bstan 'dzin pa nyid kun mkhyen e wa~M pa chen po'i chos kyi rgyal srid
chen por yongs su mnga' gsol zhing / rtsis sprod kyi skor yang sngar rtsis ji ltar blangs pa ltar las nyams chag spu tsam yang ma song ba'i khar nyams gsos dang / gsar
gzos la sogs pa'i sgo nas shin tu dngos gtsang par mdzad de rtsis phul ba dang / gsar du sbyong 'jags stsal ba'i skor la'ang / gtsug lag khang gi bzhugs khri'i steng du
bzhugs 'bol gsum dang sku bsnyes dang / khri khebs rnams gos chen bzang gos sha stag las grub pa dang / bzhugs khri'i g.yas g.yon gyi ka ba gnyis su gos chen bzang bsgrigs
kyi 'phan chung cha gcig dang / gsol lcog rtsi ldan gos chen gyi khebs dang bcas pa dang / dbu chos kyi bzhugs 'bol dang / tshogs 'bol lwa ba dmar po'i g.yogs dang rgyab
sha re da las byas pa ring thung bzhi bcu zhe gnyis dang / de'i

steng du gding rgyu'i grum rtse spus ldan grangs de dang mtshungs pa/ rgyun gyi sgrub mchod rnams kyi dkyil 'khor bsham sa'i gzhi lcog cha gcig dang / de'i steng du gos chen
las grub pa'i gzhi khebs dang / shing la bris pa'i kun rig gi dkyil 'khor zhabs khebs shubs dang bcas pa dang / 'khar li las grub pa'i spos 'dzin brgya tham pa snod dang
bcas pa dang / rgya rag gi ting phor 'gags gzugs ma bdun tshar dang / zangs thebs bco lnga dang / zangs kyi pad sder dngul shan can cha gcig dang / yang 'khar rag gi spos
'dzin bzhi dang / gos chen bzang bsgrigs kyi rten khebs nyer lnga dang / sgrub mchod skabs kyi phyi rol gtor ma'i stegs dang / ting phor chung ngu bdun tshar dang / zangs
theb gcig bcas dang / gtsug lag gi rgya mthongs khor yug tu gos chen bzang bsgrigs kyi phur ma dang / gos chen gyi phye phur che legs cha gcig bcas dang / g.yabs chen
du gos chen bzang bsgrigs kyi snam sbyar dgu dang / ther ma'i chos gos gnyis dang / sa mchod skabs khyer rgyu'i bsang dar dang / rgyal mtshan dang / sbyin bdag hwa shang
gi gos la sogs pa gsar bzos rnam grangs mang ba dang / 'khar rnga che legs gcig dang / sa ga zla ba'i sgrub mchod chen mo'i skabs bsham rgyu'i kye rdor dkyil 'khor gyi yol
ba gos chen dpyad ldan ljang gu las grub pa shin tu spus legs pa dang / lam 'bras lha khang du ras kyi snam sbyar kha gsar drug dang / ther ma'i gding ba drug bcas dang
/ mgon khang nub tu chos srung rnams kyi spyan gzigs su rgya dngul rdo tshad gnyis las grub pa'i dngul dam che legs cha gcig dang / mgon khang shar du zla ba byung ngo
cog

gi tshes nyer drug nas nyer dgu'i bar la skong ba tshogs rgyu'i rgyun 'dzugs par mdzad pa la/ sngon gyi dus gsol chas rkyang pa las yon 'bul med kyang / dge 'dun zhal grangs
rim 'phar yong res rab gsal du Tam srang bdun cu don lnga sbyor 'jags stsal ba bed gang byung gis dge slong re la nyin bzhi bsdoms phyag 'gyed Tam re phul rgyu mdzad pa
dang / gzhan yang gzim chung nub tu rkang gling gri rkang zangs dkris rag shan can dang / deng skabs g.yabs chen du bzhugs pa'i rten gtso thub chen la gos chen bzang bsgrigs
kyi snam sbyar dang / ka drug steng gi 'bol dang grum rtse rnams gsar brjes stsal ba sogs mdor na gsar sbyor rgya che ba dang bcas rtsis phul te bstan pa rin po che
gong 'phel du gyur par mdzad pa yin no/ /phan bde'i ri bong can bskyed pas/ /bdud rtsi'i chu gter nyid do zhes/ /rgyal bas lung gis mnga' gsol ba'i/ /mi mchog kun dga' bzang
po des/ /zab rgyas chos kyi nyin byed kyis/ /'khor ba'i mun pa skrod pa'i gnas/ /mi 'jigs gdong lngas bteg pa'i khri/ /srid zhi'i gtsug na 'phags pa der/ /shis pa'i mtshan
ris ngoms pa yi/ /zhabs kyi chu skyes rnam bkod pas/ /bskal ba bzang po'i dga' ston ni/ /rdzogs ldan dus kyi dpal la 'dzegs/ /rab brjid gser gyi lhun po'i spor/ /'char
ka'i nyi gzhon gyis 'khyud cing / /chos kyi bdud rtsi sbyin byed na/ /mgon po khyod dang mtshungs par 'gyur/ /de tshe ngo mtshar phung po kun/ /gcig tu tshogs pa'i ya
mtshan gyis/ /srid gsum byed por rlom rnams kyi/ /khengs pa'i ngal ba 'phrogs kyis dogs/ /zab rgyas chos kyi gru char gyis/ /rnam grol lo tog skyed bsrings pa/ /thub dbang
kho na'i rjes 'gro ste/ /gzhan pa'i dper 'os

srid ma yin/ /zla ba'i zer gyis mi 'phrog cing / /nyi ma'i 'od kyis mi bzlog pa'i/ /'gro 'di'i ma rig mun pa kun/ /khyod kyi thugs rjes bsal bar byas/ /khyad par legs gsungs
'dul ba'i khrims/ /sa bzhin bstan pa'i gzhi ma ste/ /de slad nyes par spyod pa'i chu/ /sdom pa'i chu lon gyis bzlog tshe/ /bdud kyis bslad pa'i skye bo 'ga'/ /bsod nams
zad pa'i sta gon du/ /bstan la sdang ba'i bsam sbyor gyis/ /log pa'i lam du bkri bar brtsams/ /ji ltar ngan pa'i lam zhugs pa'i/ /bu la ma ni brtse ba ltar/ /de dag ngan
'gror lhung dogs pas/ /mgon khyod thugs rje lhag par 'phel/ /'on te bstan srung che rnams kyis/ /las ni 'di nyid yin pa'i phyir/ /me la lceb pa'i 'bu bzhin tu/ /phas rgol
nus pa nyams par byas/ /'dam skyes 'dam gyis ma gos bzhin/ /'khor bar gnas kyang srid pa yi/ /skyon gyis gzhar yang mi gos pa'i/ /thar pa'i rgyal mtshan bstan par btsugs/
/ngo mtshar byin rlabs 'bum g.yo ba'i/ /sngon byon mkhas pa'i phyag bzhes rgyun/ /deng dus pad rtsa ltar phra ba/ /khyod kyis yar ngo'i zla bzhin spel/ /mdor na chos dang
srid gnyis ka'i/ /'byor pa bla na med pa yis/ /bstan dang 'gro ba'i bde skyid ni/ /nyi mas padmo bzhin du byas// //gnyis pa mi bdag sa'i tshangs pa chen pos spyan drangs
te mdo khams su bstan 'gro'i don ji ltar mdzad pa'i tshul ni/ kun gzigs 'jam pa'i dbyangs mkhyen brtse'i dbang po'i zhal snga nas mdzad pa'i rnam thar gsol 'debs las/
slar yang sde bzhi dge bcu'i nor 'dzin ljongs/ /gang zhabs bsod nams mgron du thob pa'i mod/ /bsdu ba'i dngos po rnam

bzhis bstan dang 'gror/ /phan bde'i dga' ston spel la gsol ba 'debs/ /chos brgyad snang ba rmi lam ltar gzigs pas/ /dgos med tshe 'di'i bya ba ring btang nas/ /rtag tu chos
bzhin spyod pa lhur mdzad phyir/ /kun gyis dam par bsngags la gsol ba 'debs/ /zhes bka' stsal pa ltar te/ de'ang dgung grangs nga bzhi pa chu stag lo'i mgor/ skabs shig
mnal lam du mkhan chen rdo rje 'chang nam mkha' mtshan can de nyid 'khor zhabs 'bring ba gcig dang bcas byon te/ gsung 'phros 'ga' zhig mdzad par gzhan rnams cher ma gsan/
da ni 'gro ba'i dus la bab po gsungs pa de gsal bar gsan pa zhig byung la/ gnas tshul de bzhin rje 'dis zhabs 'bring ba dag la bka' stsal pa na/ thams cad kyis sku tshe
la bar chad yod pa min nam zhes gleng ba byung zhing / gang ltar yang khu bo mkhan chen rdo rje 'chang chen po de nyid kyis sngar dngos dang nyams kyi snang bar ji ltar
lung bstan pa bzhin du lo'i mjug tu sde dge bla chen byams pa kun dga' sangs rgyas bstan pa'i rgyal mtshan zhi bar gshegs pa'i dgongs rdzogs sgrub pa dang / rje 'di gdan
'dren zhu bar sde dge'i sku tshab bye tham glo pa shes rab bzang po dang / yon tan phun tshogs dang / bkra shis rgya mtsho sogs dpon 'khor rnams 'byon par/ khong rnams nas
kyang sde dge chos rgyal chen po dam tshig rdo rje tshe ring rnam rgyal pa'i zhu yig 'bul ba dang 'brel bar/ mdo khams kyi bstan 'gro'i mgon du chibs kyi kha lo ma bsgyur
thabs med yin tshul gyis gsol ba phur tshugs su btab pa la brten/ mi 'byon thabs med lta bus rim gyis zhal gyis bzhes te don gnyer 'ga' la chos kyi bdud

rtsi'ang ci rigs par stsal ba dang / mdo khams su phebs rgyu'i nyer bsdogs rnams kyang ji ltar 'os par brtsams te/ dgung grangs nga lngar son pa mdzes byed ces pa chu yos kyi
lo'i hor zla gsum pa'i nang gangs ljongs bsod nams kyi mgron du khugs pa'i chos grwa chen po dpal ldan sa skyar phebs/ der bzhugs pa'i bdag chen 'jam pa'i dbyangs sku
ngo khag rnams kyi gser zhal rin po che mjal ba dang chabs cig 'bul ba'i dngos po ci rigs par phul ba dang / ye shes pa mngon sum du bzhugs pa'i rten gsum byin rlabs kyi
gzi 'od 'bar ba rnams su mchod 'bul dang / sprus pa'i lha khang chen mor 'dus tshogs su mang jas bsnyen bkur ba bcas mdzad nas e wa~M du phebs/ der yang lha khang khag rnams
su mchod 'bul dang / chos srung rnams la skong ba dang / yul lhar bsang mchod la sogs pa skabs su bab pa'i rim gro'i rigs kyang rgya che bar mdzad de/ lo de'i hor zla
lnga pa'i dkar phyogs kyi rgyal ba dang po'i nyin mchog sprul rin po che 'jam dbyangs mkhyen brtse dang bcas ston 'khor lhan cig tu sngon bcom ldan 'das la 'khor dgra bcom
pa rnams kyis bskor te ljongs rgyu ba bzhin du spyi dang bye brag gi chibs skyel gyi tshogs shin tu rgya che ba dang bcas te e wa~M nas chibs bteg /mar lam chos grwa chen
po bkra shis lhun por phebs/ /paN chen thams cad mkhyen pa rje btsun blo bzang dpal ldan bstan pa'i nyi ma gser zhal rin po che mjal ba dang / rten gsum yongs la mchod
'bul sogs mdzad de rim gyis lha ldan du phebs/ 'phags mchog phyag na padmo'i rnam 'phrul rgyal dbang thams cad mkhyen pa mkhas grub rgya mtsho dang / srid skyong tshe smon
gling pa sogs

mjal ba dang / khyad par ston mchog thub pa'i dbang po'i sku brnyan rnam pa gnyis kyi gtso byas pa'i rten gsum yongs la mchod 'bul dang thugs smon sogs zhib par mdzad nas chibs
kyi gdong bsgyur te/ ji skad du/ sangs rgyas nyi ma gdul bya yi/ /ri la ji ltar 'os pa 'babs/ /zhes pa ltar/ shin tu bgrod par dka' ba'i la lung mang po rim gyis brgal
zhing / 'os su gyur pa'i gdul bya rnams la chos kyi bdud rtsi'ang ci rigs par stsol bzhin pa'i sgo nas bod chen po'i ljongs su phebs par gyur to/ /de nas mdo smad sde
bzhi dang dge bcu'i dpal gyis mngon par sgeg pa'i rgyal khab nas mi bdag sa'i tshangs pa chen po'i snga phyir chibs bsu'i tshogs dbyar gyi chu 'dzin 'khrigs pa bzhin du lhags
pa rnams dang lhan cig tu byon/ khyad par du dpal ldan lhun grub steng gi dge 'dun 'dus pa rgya mtsho'i ser sbreng gi bkod pa lta bas chog mi shes pa/ ji ltar bye ru'i
'khri shing tshar du dngar ba la/ dbang gzhu'i ri mos mdzes par spud pas kyang dper bya bar mi bzod pa'i ngo mtshar gyi phung po chen po skye bo rnams kyi mig dang yid
kyi brtan pa cig car du 'phrog pa rnams kyis mdun nas bsus te/ khrums zla'i dkar phyogs kyi rgyal ba gsum pa'i nyin mdo khams zal mo sgang gi sa'i thig le sde dge lhun grub
steng gi rgyal khab chen po mi mthun pa'i phyogs thams cad las rnam par rgyal ba ga la bar nye 'tshe'i dri ma med pa bde par phebs par gyur to/ /der 'khod pa'i 'gro ba
mi dang mi ma yin pa thams cad kyi kyang mtshan dpe'i bkod pa mngon sum du mig gi bdud rtsir gyur cing / legs par gsungs pa'i sgra dbyangs rna ba'i bcud du son pas spro
ba mchog gi shing rta'i rtse mor 'dzegs par gyur to/ /

de nyin chos rgyal mchog nas kyang thog mar 'os pa'i dga' ston gya nom pa bstabs pa dang / rje 'dis kyang chos rgyal chen po'i mdun du thog ma'i zhal mjal la rong gi tshul
du bkra shis pa'i lha gos dang / sku gsung thugs kyi rten khyad par du 'phags pa du mas thog drangs/ legs 'bul gyi dngos po rgya che zhing dpangs mi dman pa phul ba dang
/ de nas rim gyis chos rgyal chen po sku sger dang / de'i sku mched sde dge bla chen byams pa kun dga' 'jam dpal phan bde'i snying po dang / de'i gcung tshe dbang rdo rje
dgra 'dul la sogs pa'i sku ngo khag rnams dang / bka'i blon chen rigs dang / phyag mdzod dang / tshong dpon dang / mdun skor la sogs pa rnams dang / dgon pa'i bla ma dbu
chos la sogs pa rnams la'ang rang rang gi go babs dang bstun pa'i la rong gi 'bul ba dang gnang sbyin sogs zab par mdzad/ khyad par zla ba de'i tshes bco lnga'i nyin mdo
smad kyi bstan 'gro yongs kyi mgon dang skyabs dang dpung gnyen dam par yongs su mnga' gsol ba'i slad du/ rje 'di ston 'khor gyi tshogs dang bcas pa dpal ldan lhun grub
steng gi gtsug lag khang chen por spyan drangs te/ sngon e wa~M pa'i mkhan po rim byon thams cad kyi zhabs kyi chu skyes rnam par bkod pa'i seng ges bteg pa'i rin po che'i
khri 'phang mthon por zhabs mthil 'khor lo'i re khA rnam par bkod de bzhugs su gsol zhing / de nas ji skad du mdo rgya che rol pa las/ khyod kyis sngon chad dge las bsags
pa dang / /yun ring dus kyi dge bas byung ba dang / /khyod kyis chos rnams kun gyi tshul sbyangs pas/ /de ring mchod pa rgya chen byung bar gyur/ /ces 'byung ba ltar bod
chen po'i ljongs kyi skye rgu yongs kyi bdag po chos rgyal byang chub sems

dpa' mchog nas snga na med pa'i dad pa dang spro ba'i 'dzum rlabs khongs nas g.yo bzhin pa'i sgo nas bkra shis pa'i ri mos mngon par 'khyud pa'i lha rdzas kundA ltar dkar ba
dang / sku rten du rgyal ba tshe mtha' yas pa la sogs pa'i sku brnyan du ma dang / gsung rten du 'phags yul gyi mkhas dang grub pa rnams kyi bstan bcos gangs can gyi ljongs
su 'gyur ro 'tshal dang / thugs kyi rten du bka' gdams mchod rten la sogs pa'i mchod rten kha shas dang / bkra shis pa'i rdzas brgyad la sogs pa sngon du 'gro ba'i sgo
nas lha dang mi'i 'jig rten na shin tu rin thang che zhing rnyed par dka' ba'i nor gyi mchog rnam grangs shin tu mang po'i legs 'bul gya nom pa bstabs pa dang / de dag
gi skabs su rdo rje 'dzin pa dge 'dun rgya mtsho pa 'dus tshogs dang bcas pas tshe dpag tu med pa lha dgu'i cho ga dang 'brel ba'i sgo nas zhabs pad brtan pa'i rten 'byung
bsgrigs/ mkhas pa'i dbang po shar bla ma kun dga' dpal ldan pas phun sum tshogs pa lnga dang / maNDal gyi bshad pa rgya cher spros/ gnyer chen rgya mkhar dge legs kyi
tshig don rmad du byung ba'i legs 'bul gyi yi ge brjod ba dag cing gsangs mtho bar bsgrags/ de'i rjes su chos rgyal chen po'i sku'i 'gal rkyen sel ba'i bla ma dang / chos
khrims dang / grwa tshang dang / bka'i 'khor los sgyur ba'i mdun na 'don chen po rnams dang / phyag mdzod dang / mdun skor dang / tshong dpon dang / dpon skya dang / hor
'dra rnams dang / lhun grub steng du gnyug mar bzhugs pa'i bla ma dang / slob dpon dang / chos khrims dang / spyi pa'i dus ja khag rnams dang / gzhan yang dge tshul slong
rab tu mang po dang / rdzong khag chen po rnams kyi mnga' 'og tu gtogs so

'tshal gyi bla ma dang / mi dpon dang / dgon pa dang / khyim bdag 'byor pa dang ldan pa rnams te/ de dag so so nas kyang rmad du byung ba'i dad pa dang spro ba'i chu gter gyen
du 'phyur ba'i stobs kyis legs 'bul gyi dngos po rgya che zhing dpangs mi dman pa sum cu rtsa gsum pa'i dpal dang longs spyod kyi ngo mtshar la'ang co 'dri bar byed pa
dag brtsegs te/ mdo khams kyi bstan 'gro'i mgon du legs par mnga' gsol bas skal ba bzang po'i sprin phung gsar du 'khrigs par gyur to/ /de ltar bgyis pa'i dge ba'i rtsa
ba thams cad kyang bsngo ba'i yon bshad kyi 'bel gtam rgyas par spro bas mtshams sbyar te bar ma dor chud mi za ba'i slad du 'khor gsum rnam par mi rtog pa'i shes rab kyis
bla na med pa'i byang chub chen por yongs su bsngo ba'i rgyas 'debs par mdzad pa dang / der 'dus pa'i skye bo rnams kyang ngor chen rdo rje 'chang chen po'i thugs dam
gyi lha khyad par can gtsug tor rnam par rgyal ma lha dgu'i 'chi med tshe'i rjes su gnang ba'i chos kyi bdud rtsis yid yongs su tshim par mdzad do/ /de dag gi dus kyi tshe'ang
nam mkha'i dbyings thams cad kha dog sna tshogs pa'i dbang po'i gzhu ris pa tra'i ri mo ltar 'khyil ba dang / ljon shing ltar gyes pa dang / ba dan ltar 'phyang ba
la sogs pa'i ngo mtshar ba'i bkod pa mang po'ang gsar du shar bar gyur to/ /de nas bzung ste dgung grangs drug cu pa sa pho spre'u lo'i bar mdo khams su bzhugs pa'i skabs/
mdo smad kyi phyogs 'ga' dang / chos rgyal chen po'i chab srid la'ang cung zad mtho 'tsham pa rtse ba'i tshos lor grags pa'i khrom pa sde dang bcas la dpung gi sbyor ba
bshams pa tsam gyis dbang du 'dus pas mtshon/ rje nyid kyi

thugs rje'i byin rlabs tshad med pas bdag po chen po sku mched rnams kyang sku la snyun med cing / mnga' ris su gtogs pa mtha' dag 'byor pa/ rgyas pa/ bde ba/ lo legs pa sogs
sde bzhi'i dge mtshan gyi dpal rab tu rgyas shing / me pho rta'i lor sbyin bdag chen po'i lcam snga ma la rigs brgyud med pas/ dar mdo lcags la'i sras mo khab tu bzhes
pa'i tshe'ang legs lam gyi snang ba brgyas par spel ba'i thugs dam skyabs 'jug gi bka' drin bskyangs pa la brten nas sprul pa'i gdung rabs rgyun mi 'chad pa'i dge mtshan
mngon du gyur/ des mtshon te 'bri chu rong 'grim gyi me tog la lan cig dang / rdza khog dang sga stod kyi phyogs su lan cig dang / smad shod phyogs su sbyin bdag dad pa
can rnams kyis gdan drangs pa'i ngor lan bzhi tsam phebs/ de thams cad du'ang 'phral yun gyi 'gal rkyen mtha' dag zhi zhing / mthun rkyen legs tshogs thams cad gong 'phel
du mdzad pa dang / khyad par du'ang gdul bya so so'i blo'i rim pa dang bstun pa'i zab pa dang rgya che ba'i chos kyi 'khor lo rgya chen po bskor te/ skye bo phal che ba
ni dkon mchog gsum la skyabs su song zhing bslab pa'i gzhi bzung ba la bkod/ 'ga' zhig ni khyim nas khyim med par rab tu byung ste 'khor ba las mngon par 'phags pa'i gnas
la bkod/ la la ni bla na med pa yang dag par rdzogs pa'i byang chub tu sems bskyed pa stsal te theg pa chen po'i rigs su bkod/ la la ni gsang sngags rdo rje theg pa'i chos
kyi sgor smin par byas te ring por mi thogs par rnam par grol ba'i skal ba dang ldan par mdzad do/ /mdor na skye bo phal che ba sangs rgyas la gzhol ba dang /

dam pa'i chos la 'babs pa dang / dge 'dun la bzhag par mdzad de ston mchog thub pa'i dbang po'i bstan pa rin po che nyi 'od kyis phyes pa'i padmo bzhin du rnam par rgyas par
mdzad do/ /gzhan yang bdag nyin chen po 'dis ni spangs pa dang rtogs pa'i yon tan thams cad bum nang gi mar me bzhin rnam pa kun tu sba bar mdzad pa ma gtogs/ don la grub
pa'i go 'phang mthon por gshegs shing / stobs dang rdzu 'phrul thams cad kyang 'phags yul gyi grub pa'i slob dpon chen po rnams dang khyad par cung zad kyang med par mngon
te/ rgyu mtshan ci'i phyir zhe na/ rje 'di dgung grangs nga drug tu phebs pa'i shing pho 'brug gi lor smad shod gdong sna bla brang gis gdan drangs te smad shod du tshar
dang po phebs pa'i skabs tshur lam hag la shug rtsibs zer ba der sku bsangs zhig mdzad zhor du/ shin tu sra zhing mkhregs pa'i rdo'i ngos su 'jim pa la bris pa bzhin
du phyag sen gyis ma Ni bri bar mdzad pa'i rjes shin tu gsal ba deng sang thams cad kyis mig gis mngon sum du mjal du yod pa de yin la/ de rjes thams cad kyis 'di lta bu'i
rdzu 'phrul bstan pa ngo mtshar che zhes rje nyid la gsol ba na/ nga la de lta bu nus pa'i stobs dang rdzu 'phrul ci'ang med ces gsungs shing yon tan thams cad sba bar
mdzad par snang na'ang skye bo thams cad la mngon sum tshad mas grub pa yin no/ /gzhan yang sde gzhung dang / go 'jo sogs nas gdan 'dren zhu mi 'byor yang de dag tu ma phebs
par gtso bor sde dge lhun grub steng gi phan bde kun khyab gling gi bla brang rang du bzhugs/ sga stod du phebs skabs ma gtogs lo re bzhin dgon de'i drug cu dang / 'du
ba chen mo zhes

pa ngor lugs dkyil 'khor bdun gyi sgrub mchod tshogs pa'i dbu bzhugs su rtag par phebs/ rgyun tu chos rgyal chen po sku mched rnams kyi thugs bzhed ltar gyi bka' chos rnams
'bul ba dang / sku'i 'ga' rkyen zhi zhing legs tshogs gong 'phel du 'gyur ba'i sku rim gyi rigs sgrub pa dang / dad pa can gzhan dag gis kyang gsol ba btab pa'i ngor gsang
sngags rdo rje theg pa'i bya ba dang / spyod pa dang / rnal 'byor dang / rnal 'byor chen po bla na med pa'i rgyud sde rnams dang rjes su 'brel ba'i dbang bskur ba dang
/ rjes su gnang ba dang / byin gyis brlab pa dang / zab khrid dang / lung 'bogs pa la sogs pa zab pa dang rgya che ba'i chos kyi 'khor lo rgya chen po bskor te gdul bya
thams cad rnam par grol ba'i skal ba dang ldan par mdzad pa yin no/ /de dag gi skabs gseng rnams su 'jigs byed kyi sku mtshams zla gcig lhag tsam dang / brag rdzong ma'i
sku mtshams zla ba gcig tsam dang / tshe sgrub zla shas bcas bzhugs pa dang / yongs rdzogs bstan pa'i snang byed khro shul bla ma rin po che ngag dbang smin grol rgya mtsho'i
drung nas/ rgyal mchog lnga pa rin po che ngag dbang blo bzang rgya mtsho'i ye shes dag pa'i snang ngor rtsa ba gsum gyi lha tshogs rnams kyis dbang bskur zhing byin
gyis brlabs pa'i zab chos dag snang rgya can nyer lnga'i chos skor yongs su rdzogs pa dang / gter ston 'ja' tshon snying po'i zab gter las byung ba'i dkon mchog spyi 'dus
kyi dbang dang / gter ston rkyang mo grags nas brgyud pa'i rta mgrin yang gsang khros pa lha dgu/ tshe dbang gying lnga gza' gdong dang bcas pa'i dbang bskur ba dang /
mnga' ri gter ston paN chen padma dbang rgyal nas brgyud pa'i bsam pa lhun grub ma'i dbang dang /

/gzhan yang snga 'gyur rdo rje theg pa'i gdams ngag zab mo las nyer mkho'i rigs 'ga' zhig gi lung dang / sgrub brgyud karma kaM tshang nas brgyud pa'i gcod nam mkha' sgo 'byed
kyi dbang dang / dpal sa skya pa'i bstan srung mgon po che chung gnyis su grags pa'i nang tshan zhal rnam 'gyur bcu bdun gyi rjes su gnang ba bcas gsan pa dang / yang
nyams dang rtogs pa'i dbang phyug bla ma dpal ldan phrin las kyi drung nas/ dpal rdo rje nag po chen po gur gyi mgon po khro bo bcu gcig gi rjes gnang sngon du 'gro ba'i
phyi khrid rdo rje brag rdzong ma dang / nang gi brag rdzong drag po sngags rgod/ gsang ba'i brag rdzong sems nyid ye shes kyi 'khor lo'i rtsal 'don pa bcas kyi nyams khrid
zab mo yongs su rdzogs pa gsan pa dang / rgya chen chos kyi spyan ldan bla ma dge 'dun rgya mtsho'i drung nas bya rgyud padma'i rigs kyi gtso bo tshe dpag med lha dgu'i
dbang bskur ba legs par gsan par mdzad do/ /gzhan yang yul phyogs so sor bde skyid rgya cher 'byung ba'i slad du lha bum dang / klu bum dang / sa bdag gi bum pa la sogs
pa tshad dang ldan par bsgrubs te sba ba dang / lo re bzhin dbyar gyi dus char 'bebs pa la sogs pa zhi rgyas dbang drag dang rjes su 'brel ba'i mdzad phrin thams cad ni
re re nas smos kyis mi lang ngo / /'phags rnams dag pa rab 'byams las/ /tha mal snang ba ma mchis mod/ /'gro 'di dad phyir mnal lam du/ /'dren pa mchog dang mjal tshul bstan/
/mgon des tshems kyi 'od dkar gyis/ /phyogs su snang ba rab sbyin cing / /lung bstan bdud rtsi'i char 'bebs pa/ /dag pa'i ri bong 'dzin pa bzhin/ /nam zhig sa yi bdag
po yi/ /'phrin yig rin po che yi sgrom/ /gang gi phrag par

nyer bkod pa'i/ /mdo smad ljongs kyi pho nya slebs/ /de tshe mgon po mchog nyid kyi/ /ye shes me long dwangs pa'i mkhar/ /bod chen 'dren par gshegs bzhed pa'i/ /thugs bskyed
gzugs kyi chu 'dzin bkod/ /de nas bcom ldan dgra bcom gyi/ /'khor gyis yongs su bskor ba ltar/ /dbang po gnas pa'i phyogs kyi sgor/ /nyi mas bzhin du mdzes par gshegs/
/bsam yas yon tan phung po yis/ /gser gyi ta la bzhin mtho ba/ /gang de chos kyi khri 'phang du/ /slar yang mtho ba nyid du bsgrubs/ /gang gi grags pa zla 'od ltar/ /dkar
ba yon tan la btags kyang / /sa la pho nya bzhin rgyu ba/ /skye rgu'i bsod nams lags par khums/ /'phags bod mkhas dang grub pa yi/ /mdzad pa gcig tu bsdus pa ltar/ /mkhyen
brtse nus pa'i phrin las kyis/ /thub bstan srid pa'i rtse mor spel/ /rgyal ba rnams kyang btang snyoms su/ /zhi ba'i ngal 'tsho bstan dus 'dir/ /gcig tu 'gro la phan mdzad
pa'i/ /dper 'os rang nyid las gzhan su/ /skad cig gcig la 'jig rten khams/ /brgya phrag spro dang bsdu nus na/ /rdo yi ngos su phyag mdzub kyis/ /yi ge bkod la mtshar
ci zhig /'on te tshur mthong mgu ba'i slad/ /rdzu 'phrul cha tsam bstan pas kyang / /sngon byon grub brnyes brgyad cu bzhi'i/ /grags pa'ang nyams par byas kyis dogs/ /mkhas
dang grub pa'i rtser son kyang / /gsan sgom ngoms pa med 'di mtshar/ /'on te rgya mtshos chu phran kun/ /sdud la tshim pa nam zhig mthong // //gsum pa dbus gtsang dag
pa'i zhing du bsnyen bkur rgya cher bstabs te rang gnas gdan sa chen por zhabs bkod de bstan 'gro'i don ji ltar mdzad pa'i tshul ni/ spyir bdag cag gi dpal ldan bla ma
dam pa yon tan ma lus

pa'i phung po chen por gyur pa 'di ni mkhyen brtse nus gsum gyi yon tan bsam gyis mi khyab pa la dbang 'byor par ma zad/ rtag par chos bzhin spyod pa kho na las/ 'jig rten
chos brgyad la sogs pa dgos med tshe 'di'i bya ba phra zhing phra ba'ang mi mdzad cing / de'i phyir skye bo rtog dpyod dang ldan pa rnams kyis ji tsam brtags kyang yon tan
du snang ba kho na las/ skyon du mngon pa gcig kyang mthong ba med la/ de la brten nas khams bod kyi ljongs su 'khod pa'i skye bo thams cad kyis kyang nges par 'brel tshad
don dang ldan pa'i sangs rgyas dngos kyi 'du shes byed cing / zang zing gi 'bul ba'ang dbyar gyi chu 'dzin bzhin du 'khrigs par gyur mod/ de dag la mngon par zhen pa
cung zad kyang mi mnga'/ 'on kyang skye bo ngan pa'i spyod tshul ltar gyi rang gi 'khor dang nye 'brel la sogs pas sbyin bdag gi dad rdzas la 'bag chol du longs spyod du
'jug pa dang / rang nyid bzang por bsgrub pa'i slad du dgos med kyi thabs skyong dang / rnyed pas rnyed pa 'tshol ba dang / rab tu byung ba'i yo byad kyis khyim pa rnams
kyi sems 'dzin pa la sogs pa log pa'i 'tsho ba dang / ma dag pa'i sbyin pas rang gzhan thams cad nyes dmigs chen po la sbyor ba la sogs pa'i spyod tshul ngan pa mtha' dag
rgyang ring du dor nas/ dad pa can gyi yo byad rnams chud mi za zhing lag len byed pa thams cad la'ang nyes pa mi 'byung ba'i slad du dam gnyer gyi sgo nas yul mchog tu
gyur pa bla ma dang dkon mchog /bstan pa dang sems can gyi ched du bsngo ba'i tshe phangs pa til 'bru tsam yang mi mnga' bar/ de kho na'i ched du lhug par gtong bar mdzad
pa yin te/ de'ang sngar khu bo mkhan chen rdo rje 'chang chen po de nyid kyi zhal snga nas/

gsar du bzo ba las kyang rnying pa la nyams gso byed pa nyid legs zhes bka' stsal pa thugs la bzhag ste/ sngon bod du bzhugs pa'i dus su'ang sku gsung thugs kyi rten rnying
pa rnams la nyams gso kho na gtso bor mdzad cing / de rjes mdo khams su phebs nas kyang e wa~M bla brang gzhung gi gzim chung g.yabs chen sogs kyi nyams gso'i zhal 'debs
su rgya dngul 'degs srang lnga bcus gtso byas pa'i yo byad 'ga' zhig bskur bar mdzad pa dang / gling mgo zi dgon du khra leb chos rje rim bzhugs kyi sgar khang rnying pas
g.yos kyis zhig par gyur pa'ang gsar du bzo bar mdzad pa dang / sga stod phyogs kyi chos grwa chen po skye rgu don grub gling pas 'du khang steng du gser zangs kyi rgya
phibs gsar bzhengs byed pa'i tshe'ang rje 'dis zhal 'debs rgya dngul 'degs srang lnga bcu stsal ba sogs de 'dra'i rigs mang zhing / gzhan yang khams phyogs kyi dgon sde
'ga' zhig tu gtan gzhag che chung ci rigs pa stsal ba dang / gsar bzos kyi rigs kyang gser zangs las grub pa'i sku 'dra che chung 'ga' zhig dang / bris thang kha shas dang
/ gsung rten dang / thugs rten kyang ci rigs par bzhengs pa dang / snga phyir mchod pa'i yo byad gsar bzos mdzad pa'ang shin tu mang bar yod la/ dkon mchog gi mchod pa
dang dge 'dun gyi bsnyen bkur yang sngon khu bo mkhan chen rdo rje 'chang chen po de nyid kyis spos dang mar me la sogs pa 'di dge ba rjes med lta bu yin pas shin tu legs
zhes gsungs pa la brten nas/ de phyin chad khams bod thams cad du rje rang gi bzhugs gnas gzim chung kun tu mar me nyin mtshan khor yug tu skad cig kyang rgyun ma chad par
mdzad pa dang / khams bod kyi rten gsum khyad par

can rnams mjal ba'i tshe'ang snga phyir mchod 'bul rgya che bar mdzad pa dang / zla ba byung ngo cog gi nya stong tshes brgyad phal che bar yang mchod 'bul zab pa dang bcas
te dge slong 'ga' zhig gis bla ma mchod pa sogs gsung ba dang / khyad par khu bo mkhan chen rdo rje 'chang chen po de nyid zhi bar gshegs pa'i dus chen cho 'phrul zla ba'i
tshes nyi shu'i nang du nyin lnga drug re la brgya mchod dang bcas te rje rang dang dge slong bzang gras kha shas kyis bla ma mchod pa sogs gsung ba dang / skabs skabs
su dge slong mang rab kyis rgyal ba'i bka' 'gyur ro cog bklag pa dang / sde dge lhun grub steng du lo re bzhin hor zla bcu gnyis pa'i dmar phyogs kyi rdzogs pa gsum pa'i
nyin drug 'du'i dbu bzhugs su yin gyis dgon de'i 'dus tshogs su tshe chog dang / mgon khang khag rnams su skong ba dang / chos sgrogs pa mang pos gsung rab bklag pa dang
/ der 'dus pa'i gsang sngags rnying ma'i bla ma dge slong sngags pa bcas la'ang phyag 'gyed dang rnam gzhag sogs gtong ba'i rgyun mchis pa rnams kyang ma chad par yar ldan
du mdzad pa sogs mdor na dus rtag tu rnam dkar gyi phyogs su gtong ba'i sgo 'phar dbye bzhin pa dang / khyad par sbyin bdag gi dad rdzas mtha' dag chud zos su ma song
bar dbus gtsang dag pa'i zhing du bsnyen bkur rgya cher stob pa dang / rje rang nyid kyang dus rtag tu tshe 'dir snang gi rnam g.yeng dang 'du 'dzi la gtan nas mi dges shing
/ dben pa kho nar thugs dam la gzhol ba la thugs 'dun rtse gcig tu mdzad pa'i stobs kyis lo snga ma me rta dang / me lug rnams su sde dge chos rgyal chen por bod du 'byon
chog pa'i dgongs khrol yang yang zhu bar mdzad na'ang de

bzhin dgongs pa khrol ba zhig ma byung zhing / slar yang nan tan gyis dgongs zhu mdzad par brten rim gyis sa sprel lor bod du 'byon chog pa'i dgongs khrol byung bar brten/
de skor gyi nyer bsdogs rnams kyang rim gyis brtsams pa dang / don du gnyer ba so sos ji ltar gsol ba btab pa bzhin du nA ro mkha' spyod ma'i khrid dang / kye rdo rje rgyu
lam gyi dbang la sogs pa zab pa dang rgya che ba'i chos kyi 'khor lo'ang ci rigs par bskor te re ba'i shing rta yongs su 'gengs par mdzad pa dang / lhun grub steng gi gtsug
lag khang du der bzhugs pa'i dge 'dun gang yod kyis bla ma mchod pa dang / tshe chog nyin kha shas tshogs te/ de dag la'ang bsnyen bkur dang gral 'gyed sogs zab par
mdzad pa dang chabs cig gtsug lag khang der gos chen phul du son pa las grub pa'i bla bre dang / gos yug gi 'phan la sogs pa sbyor 'jags stsal ba dang / phan gling bla brang
rang du'ang chos rgyal dge ba'i dbang pos mdzad pa'i bdag cag gi ston pa thub pa'i dbang po'i skyes rabs dpag bsam 'khri shing las byung ba ltar bris pa'i zhal thang
gras 'grig nyi shu rtsa gcig gong gsham zhal khebs sogs phun sum tshogs pa dang / gser zangs las grub pa'i rgyal ba tshe mtha' yas pa'i sku brnyan mi tshad tsam gcig dang
/ gser zangs las grub pa'i spyan ras gzigs khru gang tsam dang / de bas chung tsam gyi yum chen mo'i gser sku sogs gsar sbyor mang du mdzad pa dang / gzhan chos srung rnams
la skong phrin dang yul lhar bsang mchod la sogs pa skabs su bab pa'i rim gro'i rigs rnams bsgrub pa dang / chos rgyal chen po sku mched rnams kyis dbu byas pa'i sbyi
bdag dad pa can thams cad nas kyang phebs brdzong dang 'bul

ba'i rigs rgyu dpangs mi dman par phul ba dang / phar yang de dag la skabs su bab pa'i chos dang zang zing gis yid kyi dbang po yongs su tshim par mdzad cing / 'phral yun gyi
legs tshogs gong 'phel du 'gyur bar mdzad de/ dgung grangs drug cur phebs pa legs sbyar gyi skad du kI la ka zhes pa phur bu ste rgya rtsis pas sa pho spre'u'i lo'i snron
gyi zla ba'i dmar phyogs kyi gral tshes nyer dgu'i nyin nges pa don gyi rdo rje 'chang chen po 'di nyid dang / kun gzigs 'jam pa'i dbyangs mkhyen brtse'i dbang po dang
bcas ston 'khor rnams dang / sde dge chos rgyal mchog gi phebs skyel gyi tshogs mtha' yas pa rnams dang / khyad par e wa~M rang du ma phebs bar gyi zhabs 'br-ing bar 'ju
tsha bsod nams stobs rgyal dpon 'khor rnams gtong gnang mdzad pa bzhin/ de rnams dang bcas te dpal ldan lhun grub steng gi rgyal khab chen po nas chibs kyi gdong bsgyur
te/ lam bar du 'khod pa'i 'gro ba 'ga' zhig la'ang chos kyi bdud rtsi ci rigs pa stsol bzhin pa'i sgo nas rim gyis shin tu bgrod par dka' ba'i chu bo dang / la lung mang
po brgal te gro bzhin zla ba'i shar phyogs kyi rgyal ba gnyis par bkra shis dbu ma thang du gcung mdzod pa nor ldan shes rab bzang po dpon 'khor gyi chibs bsu dang mjal
'dzom gnang nas sku mched lhan cig tu thog mar byang rwa sgreng gi chos grwa chen por phebs/ der bzhugs pa'i sku gsung thugs kyi rten khyad par du 'phags pa rnams kyi drung
du brgya mchod rnam lnga dang / dge 'dun 'dus pa rgya mtshor mang jas bsnyen bkur ba dang / rwa sgreng bla brang du maNDal sku gsung thugs rten dang / dar ras ling la
sogs pa'i tshan grangs 'ga' zhig dang / ljon ja 'khor gcig /rta drel

gnyis la sogs pa'i 'bul ba dang / gzhan yang skabs su bab pa'i ja gsar dang / gnang sbyin la sogs pa gang la gang 'os mdzad de dpal stag lung gi dgon par phebs/ stag lung bla
ma rin po cher ljon ja 'khor gcig dang / rta gcig gi gtsos pa'i tshan grangs kha shas/ dgon de'i rten gsum yongs la mchod 'bul dang / 'dus tshogs su mang jas bsnyen bkur
ba bcas bsgrubs/ de nas rim gyis brag yer pa la sogs pa'i lam bar gyi gnas chen rnams su'ang mchod 'bul rgyas par mdzad de/ khrums kyis nya ba'i hor zla brgyad pa'i dkar
phyogs kyi dga' ba gnyis pa'i nyin chos tshigs kyis phye ba'i yul dbus su gyur pa bsil ldan ljongs kyi lte ba lha ldan du phebs/ de skabs lha ldan du 'brum 'phros thor
tsam yod pa la brten bag sang gi tshul du dbus gtsang kun bde gling du zhag bdun tsam bzhugs te/ skabs su bab pa na pho brang chen po po ta lar 'phags mchog lag na padmo'i
rnam 'phrul rgyal dbang thams cad mkhyen pa mkhas grub rgya mtsho'i gser zhal rin po che mjal ba dang lhan cig /gsol ja bzhes 'bras dang / maNDal sku gsung thugs rten/
dar ras ling la sogs pa'i tshan grangs dang dngos chas rigs rgya che ba dang / ma hA tsi na'i yul gyi bzang ja 'khor drug brgya dang / dngul Tam srang brgya/ rta drel bzhi
la sogs pa phul ba dang / de nas lha ldan rang gi bzhugs mtsher du phebs nas gangs ljongs bsod nams kyi 'gron du khugs pa'i srid skyong rwa sgreng a chi thu ho thog thu
ngag dbang ye shes tshul khrims rgya mtsho'i gser zhal rin po che mjal ba dang chabs cig /gsol ja bzhes 'bras/ maNDal sku gsung thugs rten gyi dod Tam srang brgyad dang
/ dar

ras gos chen la sogs pa'i tshan grangs dang dngos chas kyi rigs mang po/ bzang ja 'khor drug bzhi bcu/ rin chen gnyis pa Tam srang lnga bcu/ rta drel gnyis bcas phul bar/ phyir
yang de dag nas 'bul slog rgya che ba dang / lam yig /dos rta/ rtswa shing sogs phon che ba dang / ja khral rtswa chag sogs kyi gzigs skyong zla med par stsal ba dang
/ kun bde gling gi yongs 'dzin rin po che'i mdun bzang ja 'khor drug gcig dang / chibs pa gcig gi gtsos pa'i tshan grangs kha shas phul ba dang / gzhan yang bka' shag dang
/ spyi khyab mkhan po dang / rtse shod kyi gsol gzim mgron gnyer rnams dang / lha sa bla brang gi phyag mdzod pa dang / gnyer tshang pa dang / rtse'i phyag mdzod pa dang
/ gnyer tshang pa dang / mi dpon dang / rtswa gnyer dang / shing gnyen sogs la'ang so so'i go bab dang 'dris zab che chung dang bstun pa'i ja sar gyi sa bcad re dang
/ khyad par du'ang mtshan gyi utpal rna ba'i rgyan du lan cig son pa tsam gyis kyang 'khor ba dang ngan song gi g.yang sa las skyob par nus pa'i bcom ldan 'das thub pa'i
dbang po'i sku brnyan rnam pa gnyis kyi mdun stong mchod rgyas pa dang / dar zab gya nom pa mang po'i snyan shal dang / zhal gser gsol ba dang / gzhan yang phyogs de'i lha
khang phal che bar gser gsol dang / mchod 'bul rgya che ba dang / rtse rnam rgyal grwa tshang / gling khag gsum gyi grwa tshang / bzhi sde/ rme ru/ rgyud stod smad/ 'bras
spungs 'dus spyi/ de'i nang gses gling khang tshan/ se ra 'dus spyi/ de'i bye brag tre bo khang tshan rnams su mang jas bsnyen bkur ba dang / smon lam chen mo'i skabs
kyi 'dus tshogs rin po cher mang ja'i bsnyen bkur zhu

ba'i dod du bzang ja 'khor drug sum cu so lnga lha sa bla brang gi phyag mdzod par phul ba dang / phyag dang skor ba la sogs pa'ang ci rigs par mdzad de mdor na bsod nams kyi
tshogs dbyar gyi chu gter bzhin du dar la babs par mdzad nas zla de'i dmar phyogs kyi rgyal ba gsum pa'i nyin lha ldan nas chibs bteg ste/ tshal gung thang dang / bsam
yas g.ya' ma lung dang / mchims phu dang / bsam yas lhun gyis grub pa'i gtsug lag khang la sogs pa rnams dang / rtse thang dang / khra 'brug dang / yar klung skor gyi gnas
yongs su rdzogs pa dang / btsan thang g.yu yi lha khang dang / bya sa lha khang la sogs pa dang / smin grol gling dang / grwa byams pa gling dang / gzhung spe shing dang
/ gong dkar rdo rje gdan la sogs pa de skor gyi gnas rnams dang / 'brug ra lung dang / rgyal rtse dpal 'khor chos sde la sogs pa mdor na gnas de thams cad kyi rten gsum
yongs la mchod 'bul dang / dar gos gya nom pa mang po'i snyan shal dang / khyad par sku gsung thugs kyi rten rnams la/ bzang ngan dang mchog dman gyi khyad par dbyer mi
btub na'ang bzheng pa po'i gang zag dang / rgyu dang tshad dang mtshan nyid kyi khyad par dang / rab tu gnas pa'i dus su ye shes kyi 'khor lo phebs pa'i ltas dang mtshan
ma mthong ba'i khyad par la sogs pa'i sgo nas grags che chung du byed pa ltar/ rten gsum grags che ba phal mo cher zhal gser gsol ba dang / nye bar spyod pa'i mchod pa'i
phreng ba tshar du dngar ba brgya phrag du brtsegs pa dang / 'ga' zhig tu stong phrag tu longs par mdzad pa dang / de bzhin du dgon pa de rnams kyi bla ma mtshan grags che
ba rnams la dper mtshon na/ smin gling khri chen rin po che dang / gong dkar mchog

sprul rin po che sogs la bzang ja 'khor drug gnyis re dang / rta re re'i gtsos pa'i tshan grangs kha shas re dang / yar klung bkra shis chos sde'i mchog sprul rin po che'i
mdun bzang ja 'khor drug gsum dang / rta gnyis kyi gtsos pa'i tshan grangs kha shas dang / sgrags yang rdzongs su mdo sngags smra ba'i khyu mchog chen po snyigs dus kyi thams
cad mkhyen pa gnyis pa lta bu rgyal sras gzhan phan mtha' yas bzhugs pa'i mdun du rgya dngul 'degs srang nyer lnga dang / bzang ja 'khor drug lnga'i gtsos pa'i tshan
grangs kha shas bcas phul ba lta bus mtshon bla ma mtshan grags che ba rnams su de lugs kyi 'bul ba zab pa dang / bla ma chung gras rnams su'ang bzang ja sbag gnyis gsum
re'i gtsos pa'i tshan grangs kha shas bcas 'bul bar mdzad pa dang / de bzhin du dgon sde che r-igs rnams su mang ja gral 'gyed dang bcas pa dang / dgon pa chung gras rnams
su mang ja gnyis gsum re ma chad par stsal ba dang / rgyal rtse gur pa grwa tshang par mang ja gral 'gyed dang bcas pa'i steng thub pa'i dbang po'i sku brnyan gser zangs
las grub pa khru gang tsam dang / bzang ja 'khor drug gcig dang / rta bcas sbyor 'jags stsal ba sogs snying pos dben pa'i zang zing gi dngos po rnams kyang 'di'i don mthar
thug bla na med pa'i byang chub kyi rgyur 'gyur ba'i snying po shin tu lci ba'i rang bzhin tsam du mdzad do/ /de nas hor zla bcu pa'i tshes bzhi'i nyin gzhis rtser phebs/
de skabs zhwa ser gyi cod pan 'dzin pa rnams kyi gtsug rgyan paN chen thams cad mkhyen pa chen po sku'i 'phrod bzhes kyi chab tshan tu phebs te bkras lhan du ma bzhugs
par brten/ de skor du mchod 'bul dang

bsnyen bkur ba sogs rjes su mdzad rgyu'i dgongs pa gtad de zla de'i tshes drug gi nyin spyi dang bye brag gi chibs bsu dang / thab bsu dang / dge 'dun 'dus pa rgya mtsho'i
ser sbreng gi tshogs dang bcas pa mthong ba'i mod la yid kyi brtan pa mtha' dag cig car du 'phrog par nus pa rnams kyis mdun bsus te lung rtogs chos tshul rgya mtsho'i 'byung
gnas 'og min gnyis pa dpal e wa~M chos ldan du nye zho'i dri mas ma gos par bde bar phebs par gyur to/ /de nas kyang rim gyis gza' skar phun sum tshogs pa'i nyin dpal
e wa~M chos ldan gyi bla brang khag la 'bul ba rnams bstad par mdzad de/ de'ang mdo sngags chos tshul rgya mtsho'i snang byed khang sar mkhan rin po che ngag dbang blo
gros bstan 'dzin pas 'di lo e wa~M pa'i mkhan sa rtsis sprod gnang rgyu yin na'ang / de sngon rtsis sprod ma grub par brten/ e wa~M bla brang gzhung du rje rgyal ba gnyis
pa'i rgyal tshab mkhan rin po che de nyid kyi drung du sku gsung thugs kyi rten khyad par du 'phags pa dang / tshan grangs dang mchod cha sogs dngos chas kyi rigs shin tu
mang ba/ rin gnyis 'khor lo srang lnga bcu/ bzang ja 'khor drug nyer lnga/ rta drel lnga la sogs pa phul ba dang / e wa~M phan bder grub pa'i 'khor los sgyur ba mkhan rin
po che byams pa dpal ldan bzang po dang / kun dga' bstan pa'i blo gros lhan rgyas pa'i mdun dang / klu ldings bla brang du bstan dang 'gro ba'i dpal gyur zhabs drung rin
po che byams pa tshul khrims phun tshogs pa dang / bla brang phun tshogs khang sar du smra ba'i nyin byed gzhon nu zhabs drung rin po che 'jam dbyangs shes rab rgya mtsho
pa ste de dag re re'i mdun du'ang sku gsung thugs kyi rten dang / tshan grangs dang dngos chas kyi rigs mang ba/ rin gnyis 'khor

lo srang nyer lnga re/ bzang ja 'khor drug bco lnga re/ rta drel gsum bcas phul ba dang / thar rtse rang du'ang rigs dang dkyil 'khor rgya mtsho'i khyab bdag gcen mkhan chen
rdo rje 'chang byams pa kun dga' bstan 'dzin gyi drung du maNDal sku gsung thugs rten gyi gtsos 'bul ba shin tu stobs che ba dang / gzim phrug khang mkhan rin po che lung
rig smra ba'i dbang phyug dpal ldan chos kyi rgyal mtshan pa dang / khang ser dpon slob rin po che 'jam dbyangs grags pa dang / dpon slob thams cad mkhyen pa 'jam pa'i
dbyangs ngag dbang legs grub pa dang / dpon slob las thog pa ngag dbang dge legs pa ste de dag so so'i mdun du'ang 'bul ba gang zab re dang / khang tshan bcu gcig po thams
cad la'ang so sor thob khungs dang / khang tshan che chung gi babs la gzhig pa'i ja sar dang / khyad par rang rang gi skong brgya tshogs pa'i skabs 'phar ja'i bsnyen bkur
dang 'brel bar gtan gzhag zab pa re stsal ba dang / dgon pa'i chos khrims dang / bla khag so so'i phyag gnyer las tshan gyi rigs dang / thar rtse rang gi las tshan dang
/ grwa tshang dang / lto zan gyi rigs dang / ngor pa'i chos gzhis mi ser sogs la'ang ja sar dang gnang sbyin skabs su gang bab re stsal te/ zla ba de'i mjug tu ji ltar
sum rtsen gyi yul na gnas pa'i rnam par rgyal ba'i pho brang blta bas chog mi shes pa nyid mi'i yul du 'phos pa snyam byed pa'am/ rnam pa gcig tu na bskal pa bzang po 'di'i
rnam par 'dren pa thams cad mngon par byang chub pa'i gnas 'phags yul rdo rje gdan dang khyad par cung zad kyang dmigs su med pa'i yon tan rin po che du ma'i 'byung gnas
dpal sa skya'i chos grwa chen por phebs/ thog mar khri chen thams cad mkhyen pa ngag dbang

theg chen bkra shis rin chen theg mchog bstan pa'i rgyal mtshan dpal bzang po'i gser zhal rin po che mjal ba dang lhan cig /sa skya gzhung gi 'bul bar maNDal sku gsung thugs
rten/ dar ras ling gos chen spu shun la sogs pa tshan grangs kyi rigs mang po dang / mchod cha dang dngos chas kyi rigs sna tshogs pa/ rgya dngul 'degs srang lnga bcu/
bzang ja 'khor drug lnga bcu/ rta drel lnga bcas phul ba dang / yab rje grub pa'i dbang phyug ngag dbang kun dga' bkra shis mthu stobs bstan 'dzin bzang po dang / gdung sras
kun dga' bsod nams lhan rgyas pa'i sku drung du sku gsung thugs rten dang / bzang ja 'khor drug drug dang / rta gnyis kyi gtsos pa'i tshan grangs dang dngos chas kyi
rigs sna tshogs pa dang / mthu stobs nus pa'i rtser son yab rje kun dga' rin chen dang / gdung sras phyogs kyi glang po dang / yum sku zhabs dang / rje btsun ma lhan rgyas
pa'i drung du sku gsung thugs rten dang / bzang ja 'khor drug drug dang / rta gnyis kyi gtsos pa'i tshan grangs dang dngos chas kyi rigs sna tshogs pa dang / mtha' klas
'gro ba'i skyabs gcig mgon po dngos grub dpal 'bar dang / rje btsun ma skal bzang tshul khrims dang / yum bgres bcas lhan rgyas pa'i drung du'ang sku gsung thugs rten dang
/ bzang ja 'khor drug drug dang / rta gcig gi gtsos pa'i tshan grangs dang dngos chas kyi rigs mang po dang / mkhas dang grub pa'i gtsug rgyan 'jam mgon rdo rje rin chen
gyi mdun du sku gsung thugs rten dang / bzang ja 'khor drug lnga'i gtsos pa'i tshan grangs dang dngos chas kyi rigs sna tshogs pa dang / gzhan yang rje btsun ma dang /
bdag mo sku bgres kyi rigs so sor bzang ja 'khor drug re'i gtsos pa'i tshan grangs kha shas

dang / rje btsun ma sku chung so sor bzang ja sbag gnyis re'i gtsos pa'i tshan grangs kha shas re dang / zhabs pad mdun gzhung 'bul rta gcig dang / bzang ja 'khor drug gnyis
kyi gtsos pa'i tshan grangs dang / lha khang mkhan rin po che'i mdun du bzang ja 'khor drug gcig dang / gzhan yang gsol gzim dang / mgron gnyer dang / drung yig dang /
lde phyung ba dang / rtswa gnyer dang / shing gnyer sogs la'ang 'dris zab che chung dang bstun pa'i ja gsar skabs su gang bab re dang / khyad par phyogs de'i rten gsum byin
rlabs kyi gzi 'od 'bar ba rnams kyi drung du mchod 'bul dang / gser gsol dang / dar gos gya nom pa mang po'i snyan shal dang / sprul pa'i lha khang chen mor mang ja gral
'gyed dang bcas pa'i bsnyen bkur rgya cher bstabs te hor zla bcu gcig pa'i yar ngo'i nang e wa~M du phebs/ de nas kyang rim gyis gtsang phyogs kyi chos grwa rnams kyi
nang nas/ ji ltar rgyu skar gyi khrod na zla ba'i dkyil 'khor lta bur gyur pa chos grwa chen po bkra shis lhun por phebs te/ der yang paN chen thams cad mkhyen pa rje btsun
blo bzang dpal ldan bstan pa'i nyi ma'i mtshan dpe'i dkyil 'khor mjal ba dang lhan cig /gsol ja bzhes 'bras bcas kyi steng maNDal sku gsung thugs rten dang / dar ras ling
gos chen gyi rigs/ spu shun sogs tshan grangs mang po/ mchod cha dang dngos chas kyi rigs sna tshogs pa dang / rgya dngul 'degs srang nyer lnga/ bzang ja 'khor drug nyer
lnga/ rta drel gsum bcas phul ba dang / zhabs pad mdun du bzang ja 'khor drug lnga dang / rta gcig bcas dang / gzhan yang rtse'i gsol gzim mgron gnyer phyag mdzod sogs
la'ang 'dris zab che chung dang bstun pa'i ja sar gyi sa

bcad re dang / khyad par dgon de'i rten gsum khyad par du 'phags pa rnams la gser gsol dang / mchod 'bul dang / 'dus tshogs spyi la mang jas bsnyen bkur ba dang / de'i nang
gses rgya khang tshan par mang ja dang ja sar sogs zab par mdzad de slar yang rang gnas gdan sa chen po dpal e wa~M chos ldan du phebs/ de nas dgung grangs re gcig tu phebs
pa sa bya cho 'phrul zla ba'i yar ngo'i tshes gcig nas brtsams te e wa~M pa'i lha khang khag thams cad du mchod 'bul shin tu rgya che ba dang / khyad par gtsug lag khang
chen por dge 'dun drug brgya skor tshogs pa thams cad nyin bco brgyad kyi bar du bsnyen bkur bar mdzad de/ de'ang nyin re bzhin nye bar spyod pa'i mchod pa'i phreng ba
brgya phrag tu brtsegs pa dang chabs cig /bla ma mchod pa dang / ngan song sbyong ba'i rgyud nas bstan pa'i kun rig rtsa ba'i lha sum cu rtsa bdun mgron thabs kyi lha dang
bcas pa dang / grub chen dze tA ris bkral ba'i tshe dpag med lha dgu'i sgrub mchod rnams legs par btsugs te nyin re bzhin dge slong nyi shu re la phyag 'gyed ljon 'dab
zhabs rtse sbag re phul ba nyin brgyad dang / de 'phros nyin bcu la nyin re bzhin grwa pa re la yon 'bul dngul skar lnga dang / Tam phyed red dang / dngul zho re dang /
dngul Tam re bcas re mos kyi tshul du phul ba dang / gtsug lag khang du gos chen mdzod jus mtshal kha'i 'phan gnyis dang / gos chen rgyan bzhi sngo khra'i bla bre shin tu
legs pa dang / rgya dngul 'degs srang brgya dang sum bcu las grub pa'i dngus ltir cha bcas gsar sbyor mdzad pa dang / de lta bu'i dge tshogs rnams bar ma dor chud mi 'dza'
ba'i slad du e wa~M pa'i chos kyi rgyal srid chen por gsar du mnga' gsol ba'i phan khang mkhan rin po che kun dga' bstan pa'i blo

gros kyi mdun du ljags bsngo rin po ches rjes 'dzin zhu mtshon gyi 'bul ba shin tu zab pa dang / spyir bla brang gzhung gi 'bul ba khang sar mkhan rnying rin po cher phul zin
rung / phan khang mkhan gsar rin po che'i drung du'ang sa bcad stong min tsam du bzang ja 'khor drug bzhi dang / rgya rol che legs la sogs pa'i dngos po 'ga' zhig kyang
'bul bar mdzad pa dang / gzhan yang zhwa lu ri phug tu rtsod pa'i dus kyi kun mkhyen bu ston gnyis pa rdo rje 'chang rin chen blo gsal bstan skyong dpal bzang po'i drung
du'ang dngos rdzas 'ga' zhig phul ba dang / zhwa lu chos sde dang / snar thang / srad rgyud pa/ srad dgon khra sogs nye skor gyi dgon khag rnams su'ang mang ja'i bsnyen
bkur stsal ba sogs mdor na rmad du byung ba'i mchod pa'i sprin phung 'dzad pa med par spros pa'i tshul 'di lta bu ni/ byang chub sems dpa' sems dpa' chen po kun tu bzang
po'i rnam par thar pa kho na dang mtshungs par 'gyur gyi/ de las gzhan pa'i so so skye bo gtong phod che bar rlom pa mang po phyogs gcig tu bsdoms kyang gang gi cha shas
re yang bskrun tu yod pa'i re ba ni padma'i rtsa ba ltar shin tu phra ba'o zhes dge ba'i phyogs kyi zla 'od gzhon nus yid kyi ku mu dA yongs su kha phyes pa'i skyes bu gzu
bor gnas pa rnams kyis mgrin gcig tu snyan ngag dam pa'i glu bzhin du len par byed do/ /de nas bzung ste e wa~M rang du bzhugs nas gtso bor thugs dam kho na la gzhol bar
mdzad cing / bka' chos kyi rim pa'ang dgur grangs re gsum du phebs pa lcags mo phag gi lor sde dge bla chen byams pa kun dga' 'jam dpal phan bde'i snying po dpon 'khor
rnams e wa~M du phebs te/ des gsol ba btab pa'i ngor grub chen bi rU pa'i thugs bcud gangs can bstan pa'i mnga' bdag rje btsun sa

skya pa rnams kyi thugs dam gyi snying po gsung ngag rin po che lam 'bras tshogs bshad kyi smin grol cha lag yongs su rdzogs pa lan cig stsal ba dang / yang bdag gis gsol ba
btab pa'i ngor gsung ngag rin po che lam 'bras tshogs bshad kyi smin grol cha lag yongs su rdzogs pa lan cig bka' drin chen po'i sgo nas stsal bas mtshon snga phyir chos
kyi bdud rtsi rigs par stsal ba dang / gzhan yang mang du thos pa la ngoms pa med pa'i bdag nyid chen po 'dis ni gcen mkhan chen rdo rje 'chang byams pa kun dga' bstan
'dzin gyi drung nas dpal kye rdo rje man ngag lugs dang / Dombi lugs dang / mtsho skyes lugs dang / nag po lugs kyi sku gsung thugs snying po kye rdo rje rnams kyi dkyil
'khor du dbang bskur ba dang / dpal gshin rje'i gshed dmar po lha lnga'i dkyil 'khor du dbang bskur ba sngon du 'gro ba'i sgo nas shin tu spros pa med pa'i khrid yongs su
rdzogs pa dang / bya rgyud gshegs rigs kyi yum du gtogs pa srung ba lha lnga bcu rtsa gcig gi dkyil 'khor du dbang bskur ba dang / kun mkhyen bsod nams seng ges mdzad pa'i
sngags phyogs kyi skor bka' 'bum pusta ka bzhi dang / tshar chen chos kyi rgyal pos bsgrigs pa'i 'dod khams dbang phyug dud sol ma'i dpe bum rnams kyi lung bcas gsan pa
dang / bcu phrag rig pa'i ma hA paNDi ta chen po mdo sngags bstan pa'i srog shing 'jam pa'i dbyangs mkhyen brtse'i dbang po'i drung nas/ bya ba'i rgyud de bzhin gshegs
pa'i rigs kyi nang tshan gtsug tor dri ma med pa lha lnga'i dkyil 'khor du dbang bskur ba dang / rgyal bas lung gis bsngags pa'i ngor chen rdo rje 'chang chen po'i bka' 'bum
pusta

ka bzhi dang / zhu chen ma hA paNDi ta tshul khrims rin chen gyi bka' 'bum spyir pusta ka bcu gcig bzhugs kyang / ljangs lung gi rgyun bzhugs pa pusta ka dgu dang bcas pa rnams
kyi lung gsan pa dang / yang gnas lnga rig pa'i mkhas pa chen po 'jam pa'i dbyangs ngag dbang legs grub pa'i drung nas lce sgom shes rab rdo rjes mdzad pa'i dpe chos
rin chen spungs pa dang / des mdzad pa'i man ngag rin chen spungs pa dang / de la mkho ba'i gtam rgyud rin chen phreng mdzes 'gro mgon dpal ldan ye shes kyis mdzad pa rnams
dang / gangs ljongs bstan pa'i mnga' bdag rje btsun sa skya pa'i bka' 'bum pusta ka bco lnga dang / der ma 'dus pa dpal brtse ba chen pos mdzad pa'i lam 'bras sras don
ma dang / mkhan chen thams cad mkhyen pa ngag dbang chos grags kyis mdzad pa'i lam 'bras glegs bam bcas kyi lung rnams gsan par mdzad do/ /gzhan yang lcags khyi lor thar
rtse rang gi lha khang khag rnams su kye rdor la brten pa'i rab gnas rgyas pa lan gnyis dang / dgung grangs re drug tu son pa shing pho stag gi lor e wa~M bla brang gzhung
du kye rdor la brten pa'i rab gnas shin tu rgyas pa lan cig dang / thar rtse rang du rab gnas rgyas pa lan cig bcas stsal te/ sku gsung thugs kyi rten thams cad ye shes
pa'i ngo bor byin gyis brlabs te 'khor ba ji srid gnas pa de srid du skye 'gro'i bsod nams kyi zhing du brtan par bzhugs su gsol lo/ /gzhan yang sku'i 'phrod bzhes kyi
chu tshan du snga phyir tshar kha shas phebs pa dang / de'i nang tshan bzhad glang mar chu tshan du phebs pa'i skabs gangs can chos sde dang / khro phu dang / bo dong e
dang / bya gshong dang / bzhad thub bstan yangs can rnams su mang ja

gral 'gyed dang bcas pa dang / bzhad bkra shis dge 'phel dang / dngul chu chos rdzong dang / gru 'dzin la sogs pa dang / gzhan yang phyogs der btsun ma'i dgon pa mang du mchis
pa de thams cad la'ang mang ja gnyis gsum re ma chad par stsal te dge tshogs gong 'phel du mdzad pa dang / gzhan yang snga phyir bdud rtsi ril bu chig sgrub lan kha shas
mdzad pa dang / khu bo mkhan chen rdo rje 'chang chen po de nyid gtso bor bzhugs pa'i zhal thang sgros gtsang shin tu che ba zhig bzhengs te rab tu gnas pa'i sgo nas
byin rlabs kyi gzi 'od 'bar bar mdzad cing / e wa~M pa'i gtsug lag khang du sbyor 'jags stsal ba dang lhan cig dge 'dun 'dus pa rgya mtshor mang ja gral 'gyed dang bcas pa'i
bsnyen bkur zab par mdzad pa dang / brang ti paN chen gyis mdzad pa'i 'dul ba'i las chog gi yig cha der tshig sbyor bde min phran bu yod pa dang / khyad par yig cha de
spar du ma 'khod pa'i skyon gyis phyis su yig nor gyi skyon mang ba dang / lung rgyun kyang mi bzhugs par brten/ mkhas pa'i dbang po 'jam pa'i dbyangs ngag dbang legs grub
par rab byung gi gzhi'i cho ga yon tan rin po che'i 'byung gnas su grags pa de thog mar rtsoms par bskul zhing / slad nas kyang yig cha de nyid spar du spel ba sogs mdor
na rnam par dkar ba'i phrin las kho nas dus 'da' bar mdzad pas re re nas smos kyis mi lang ba yin no/ /snying pos dben pa'i nor rdzas rnams/ /'dod dang ldan la sdug bsngal
rgyu/ /'di yi ngor ni bla med kyi/ /byang chub thob pa'i rgyu ru mchis/ /gang la dad pa'i lag pa yis/ /rang rang bdog pa'i me tog kun/ /btus nas gus pas gtor ba rnams/
/bsod nams phung por bsgyur ba'i slad/ /sde bzhi dge bcu'i rgyal khab kyi/ /mi bdag tshangs pa'i spun zla der/ /

don mthun tshig gis skabs phyes nas/ /dbus gtsang ljongs su gshegs par brtsams/ /de tshe dad pa'i rtsa brtan zhing / /gtong ba'i yal 'dab ring bskyod pa'i/ /dpag bsam shing
'dra'i skye bo yis/ /slar yang mchod cing smon lam btab/ /de nas bye ru'i 'khri shing tshogs/ /rlung gis dal bur bskyod pa'am/ /'on te thub dbang dgra bcom pa'i/ /'khor
gyis bskor bzhin mdzes par gshegs/ /chos kyi snang bar rab sbyin pa'i/ /nyin mo'i dpal de gzhan gshegs pas/ /phyogs der mun pas bkab pa bzhin/ /blang dor mig ni zum par gyur/
/rim gyis khyod zhabs padma dkar/ /dbus gtsang ljongs su nyer bkod pas/ /phyogs de'i dga' ston rab 'phel ba/ /nyi mas phyes pa'i padmo bzhin/ /de na mchod dang sbyin
pa yi/ /sngon med gter gyi kha phyes pas/ /sngon byon gtong phod can rnams kyi/ /grags pa'ang zil gyis gnon pa bzhin/ /e ma mchod pa'i sprin spro ba'i/ /kun tu bzang de
'di min nam/ /gzhan du mi zad gtong ba'i sgo/ /cig car dbye 'di ga la 'ong / /zab rgyas chos kyis 'gro ba rnams/ /smin grol lam la rab bkod pas/ /snyigs ma lnga bdo'i grags
pa yang / /skyengs te sa la thim mam snyam/ /gzod nas thams cad mkhyen pa yi/ /nor bu'i gling du bgrod zin kyang / /da dung thos bsam sgom pa'i grur/ /'jug 'di gzhan la
slob phyir nges/ /sku gsung thugs kyi rten rnams kyang / /ye shes sems dpar byin brlabs pas/ /longs sku'i zhing dang ljongs 'di zhes/ /'byed la tshangs pa'ang ngal gyis
dogs/ /mdor na rnam dkar phrin las kyi/ /gdugs dkar nyin bzhin bsgreng ba yis/ /grags pa'i ri mo rnam bkra ba/ /phyogs kyi gdong la 'bri ba

bzhin// //spyi don bzhi pa gzhung sa dga' ldan pho brang pa chen pos chen por 'os pa'i mtshan dang yo byad kyis chen po'i go sar mnga' gsol nas rnam par dkar ba'i phrin las
ji ltar mdzad pa'i tshul ni/ zhib par gcen mkhan chen rdo rje 'chang byams pa kun dga' bstan 'dzin gyi rnam thar du gsal ba ltar/ spyir thar rtse'i bla ma rim byon thams
cad kyis rgyal bstan spyi dang bye brag rnams dang / khyad par gzhung sa dga' ldan pho brang pa bcas su rnam kun phan thogs gang che byung bar ma zad/ lo snga ma shing yos
dang me 'brug gnyis su gor bod dmag 'khrugs rgya chen byung ba'i dus 'byor ldan rnams la dmag phogs kyi yod 'don 'gel skabs kyang / thar rtse nas dngos 'bul phon cher
byung ba bcas kyi gzigs bzos su/ thar rtse rang gi bla rabs rim can la sha 'dzin ni thig thig gu chi mkhan po zhes pa'i cho lo dang / tham kha che chung sogs chen por 'os
pa'i yo byad mang po stsal ba ltar/ spyir don dam pa'i dbang du byas na bdag cag gi dpal ldan bla ma dam pa 'di dag bskal pa dpag tu med pa'i sngon rol nas srid pa dang
zhi ba'i mtha' la mi gnas pa'i zung 'jug rdo rje 'chang chen po'i go 'phang dam pa brnyes zin pas tshe 'di snang gi go sa dang / thob thang sogs la ltos dgos pa min na'ang
/ tha snyad kun rdzob tu 'jig rten tshu rol mthong ba rnams kyi snang tshul dang bstun te/ gcen mkhan chen rdo rje 'chang dgung grangs gya gnyis su phebs shing / rje 'di
dgung grangs re dgur son pa me mo sbrul gyi lo'i sa ga zla ba'i dkar phyogs kyi gral tshes lnga'i nyin/ dge slong 'ga' zhig gis sku tshe brtan bzhugs cho ga 'bul ba dang
chabs cig /bshad ma thag pa'i chen por 'os pa'i mtshan dang / yo byad rnams dang / gzhan yang legs 'bul

gyi tshogs dang bcas pa'i sgo nas bod gangs can gyi mkhan po che gras su mnga' gsol bar gyur to/ /de nas bzung ste dgung grangs don drug pa shing byi lo'i bar gtso bor thugs
dam kho na la gzhol bar mdzad cing / bka' chos kyang rjes gnang gi skor 'ga' zhig dang / ljags lung gi skor kha yar las rgya che rigs ma stsal/ snga phyir sku'i 'phrod
bzhes kyi chu tshan du tshar gnyis tsam phebs shing / de'i nang tshan lcags bya lor rta nag 'bur chu tshan du phebs skabs rta nag thub bstan dang / 'gos lo tsA ba chen po'i
sgrub gnas zhal gzigs phug tu grags pa sogs de skor gyi gnas chen dang dgon khag rnams su mchod 'bul dang / mang ja gral 'gyed la sogs pa'i bsnyen bkur phun sum tshogs
pa stsal ba dang / khyad par nges pa don gyi rdo rje 'chang chen po gcen mkhan chen thams cad mkhyen pa de nyid lo snga ma lcags bya hor zla bzhi pa'i mjug nas bzung sku
khams shin tu bsnyel ba'i tshul bzhes rung / gsol sman gyi 'phrod bzhes dang / zhabs brtan gyi rigs rgya gang che mdzad par brten rim gyis sku khams cung zad dwang ba'i
tshul bstan par gyur na'ang / slar yang bstan 'gro'i bsod nams kyis ma 'chun par chu khyi hor zla gsum pa snga ma'i tshes bcu bdun gyi nyi dros tsam la gzugs sku'i bkod pa
chos kyi dbyings su bsdu ba'i tshul bstan pas shin tu skal ba dman pa'i dus ngan de lta bu byung bar brten/ de skor gyi dgongs rdzogs rnams kyang gong du mkhan chen rdo
rje 'chang chen po de nyid kyi rnam thar du gsal ba ltar shin tu dpyis phyin par mdzad do/ /gzhan yang snga phyir khu bo mkhan chen rdo rje 'chang chen po de nyid kyi dus
mchod cho 'phrul zla ba'i tshes nyi shu nas brtsams te nyin lnga drug re la nyin re bzhin mchod pa'i phreng ba brgya

phrag mang po dang bcas te/ rje rang nyid sku 'khor gyi tshogs 'ga' zhig dang bcas pas bla ma mchod pa lo re bzhin ma chags par mdzad pa dang / skabs skabs su yid dam gyi lha
'ga' zhig sgrub mchod gsung ba dang / thar rtse rang du'ang lo re bzhin rgyal ba'i bka' 'gyur rin po che gsung sgrogs ma chad par stsal ba dang / lha ldan gyi jo shAka
rin po che rnam pa gnyis dang / bal yul mchod rten bcas su snga phyir mchod 'bul yang yang bskur bar mdzad pa dang / rje 'di sku mched rnams nas e wa~M pa'i 'dus tshogs
kyi tshogs khro spus ldan gcig gsar bzos mdzad de sbyor 'jags stsal ba dang lhan cig 'dus tshogs su mang ja gral 'gyed dang bcas pa'i bsnyen bkur gya nom pa stsal ba sogs
zhib par gcen mkhan chen rdo rje 'chang chen po de nyid kyi rnam thar du gsal ba ltar dang / khyad par sangs rgyas kyi bstan pa zhes pa'i ming gi gdags gzhi ni lung dang
rtogs pas bsdus pa'i dam pa'i chos kho na yin cing / de nyid yun ring du gnas par byed pa'i thabs kyang dam pa'i chos bshad pa dang / sgrub pa kho na la ltos dgos pa'i phyir
na/ gong du gsal ba ltar rje rang gis kyang gsan bsam sgom gsum ngal med du mdzad pa dang / gdul bya gzhan rnams la'ang zab pa dang rgya che ba'i chos kyi 'khor lo ci
rigs par bskor ba dang / der ma zad 'chad rtsod rtsom gsum gyi sgo nas sangs rgyas kyi bstan pa gong nas gong 'phel du 'gyur ba'i slad du/ rje 'di sku mched rnams nas rtsod
pa'i dus kyi thams cad mkhyen pa 'jam pa'i dbyangs mkhyen brtse'i dbang po nyid mdo khams nas e wa~M du spyan 'dren par mdzad pa dang / de'i gsung las skyes pa'i gnas
lnga rig pa'i mkhas pa chen po 'jam pa'i dbyangs ngag dbang legs grub pa nyid kyi phrin las kyang

gong nas gong 'phel du 'gyur ba mdzad pa dang / mkhas pa chen po de gnyis kyang 'chad rtsod rtsom gsum gyi sgo nas sangs rgyas kyi bstan pa rin po che ni de bzhin gshegs pa
bzhugs pa'i dus la 'gran pa bzhin du rgyas par mdzad pa sogs zhib par gong du gcen mkhan chen rdo rje 'chang chen po'i rnam thar du gsal ba ltar yin cing / rgyu mtshan de'i
phyir na bdag cag gi dpal ldan bla ma dam pa nges pa don gyi rdo rje 'chang chen po 'di dag e wa~M pa'i bstan pa rin po che la dngos dang brgyud pa'i sgo nas dka' drin
shin tu che ba yin no/ /chen por 'os pa'i yo byad kyis/ /chen po'i go sar gzengs bstod kyang / /chen po gdod nas brnyes zin pas/ /chen po chung ngus ci zhig bya/ /'on te
tshur mthong 'gro 'di yi/ /yi rang padmo 'dzum pa'i slad/ /mngon mtho'i khri la zhabs bkod pas/ /phan bde'i dga' ston nyin bzhin spel/ /skyabs kun 'dus pa'i bdag nyid cher/
/sri zhu lan cig bgyis pa yang / /'dod rgu ster ba'i nor bu bzhin/ /yang srid mang por rnyed par dka'/ /gang gi rnam dkar phrin las kyis/ /'gro la phan bde rab stsol
zhing / /de kun yid kyi brtan pa yang / /lhag ma med par khyod kyis 'phrogs/ /thub bstan nub kyi ri bo'i rtser/ /thun mtshams gos dmar 'dzin gyur kyang / /khyod kyi rlabs
chen spyod pa yis/ /slar yang 'char ka'i nyi bzhin mdzad/ /'di na srid pa'i gdung 'phrog cing / /rnam grol bdud rtsi sbyin mkhas pa/ /rdo rje 'chang dngos kun dga'i mtshan/
/zhing khams gzhan du gshegs tshul bstan/ /kyi hud 'gro 'di'i bsod nams kyis/ /'dren pa lan cig rnyed pa de/ /rmi lam gyi ni nor bu bzhin/ /skad cig gcig la mi snang
gyur/ /tshul des mgon med bdag cag gi /snying la mya ngan gyis gdungs

pa/ /dgun dang 'phrad pa'i me tog gam/ /chu dang bral ba'i nya bzhin gyur/ /'on kyang de dang mi gnyis pa'i/ /mgon khyod 'tsho gzhes rab brtan pa/ /'di nyid kho nas bdag cag
rnams/ /yid la ngal 'tsho ci yang thob/ /khyod kyi byang chub spyod mchog gis/ /mgon de'i thugs dgongs rab bskangs pa'i/ /ngo mtshar 'byams su klas pa gang / /tshangs pa'i
blos kyang gzhal nus min// //spyi don lnga pa gsung las skyes pa'i bstan 'dzin gyi slob ma ji tsam byon pa'i tshul ni/ bdag cag gi dpal ldan bla ma dam pa 'dis ni tshe
'di snang gi 'jig rten chos brgyad la sogs pa'i rtog pa mtha' dag rgyang ring du dor nas/ bstan 'gro'i don kho na la dgongs te ji skad du/ blo chen rnams la zab rgya che/
/blo chung gzung bde go sla ba/ /phyi nas tshig don 'brel chags pas/ /don phra 'gal 'brel bcad cing bshad/ /ces pa ltar gdul bya rang rang gi blo dang 'tsham par chos
kyi bdud rtsi ji ltar stsal ba'i tshul yang / gong du bshad pa ltar e wa~M pa'i mkhan sa zhal 'dzin gnang ba'i skabs gsung ngag rin po che tshogs bshad tshar bdun dang /
de rjes tshar gnyis te bsdoms lam 'bras tshar dgu'i gtsos pa'i rje rang gis gsan pa'i chos phal che ba ngal dub la ma gzigs par stsal ba la brtan nas gsung las skyes pa'i
zhal slob kyi rim pa'ang stod mnga' ris/ bar dbus gtsang / smad mdo khams rnams na mtha' yas par bzhugs shing / de rnams re re nas bgrang bar ga la nus/ mdo tsam smos na/
nyi zla ltar grags pa'i mkhas pa chen po 'dzam gling mdzes par byed pa'i rgyan gnyis te/ ris su med pa'i grub mtha' yongs kyi bstan pa'i srog shing gcig pur gyur pa bcu
phrag rig pa'i ma hA paNDi ta chen po nges pa don gyi 'jam pa'i dbyangs mkhyen

brtse'i dbang po'i zhal snga nas dang / rab 'byams sde snod rgya mtsho'i pha rol tu son zhing 'chad rtsod rtsom gsum gyi sgo nas kun mkhyen e wa~M pa chen pa'i bstan pa nyin
mo ltar mdzad pa 'jam pa'i dbyangs ngag dbang legs grub bam/ mtshan gzhan ngag dbang blo gros snying po gzhan la phan pa mtha' yas pa'i 'od zer du grags pa'i zhas snga
nas dang gnyis so/ /zab rgyas chos kyi 'khor lo rgyun chad med par bskor ba'i e wa~M pa'i bstan 'dzin chen po bcu ni/ gsang chen gdams pa rgya mtshos 'gro ba rnams smin grol
la 'god pa phan khang mkhan rin po che kun dga' bstan pa'i blo gros pa dang / mkhyen brtse nus pa'i mnga' bdag khang gsar mkhan rin po che ngag dbang bsod nams rgyal
mtshan pa dang / da lta e wa~M pa'i chos kyi khri la zhabs sen rnam par bkod pa'i rgya chen chos kyi spyan ldan khang sar mkhan rin po che 'jam dbyangs shes rab rgya mtsho
pa dang / rje rang gi sku'i dbon po bdag cag gi dpal ldan bla ma dam pa rgyud sde rgya mtsho'i mnga' bdag zhabs drung rin po che 'jam dbyangs nam mkha' rgyal mtshan pa
dang / lung rig smra ba'i dbang phyug klu ldings zhab drung rin po che 'jam dbyangs shes rab chos kyi rgyal mtshan pa dang / gsang chen gdams pa'i gter mdzod klu ldings zhabs
drung rin po che byams pa tshul khrims phun tshogs pa dang / mkhas btsun bzang po'i gter gyur phan khang zhabs drung rin po che dpal ldan blo gros rgyal mtshan pa dang
/ bstan pa'i gsal byed dam pa khang gsar zhabs drung rin po che ngag dbang blo gros snying po pa dang / rje rang gi snag dbon thar rtse zhabs drung ngag gi dbang phyug
'jam dbyangs rin chen rdo rje pa dang / chos spyan yangs pa gdong tshang zhabs drung rnams so/ /che rgu mang po'i gtsug tu

zhabs sen rnam par bkod pa'i bstan 'dzin gyi skyes bu chen po drug ni/ grub mtha' ris med kyi gtsug gi nor bu lta bur gyur pa gnas lnga rig pa'i mkhas pa chen po khro shul
bla ma ngag dbang smin grol rgya mtsho pa dang / mkhas dang grub pa'i gtsug rgyan bla ma ngag dbang chos 'byor pa dang / yi dam gyi lha mang po'i bsnyen sgrub pha mthar son
pa grub mchog dpal ldan phrin las pa dang / mkhas dang grub pa'i dbang phyug bla ma dge 'dun rgya mtsho pa dang / snyan brgyud gdams pa'i gter mdzod bla ma ngag dbang
bzang po dang / nyams dang rtogs pa'i dbang phyug bla ma 'jam dbyangs blo gsal rnams so/ /bstan pa stobs kyis 'dzin pa'i chos skyong ba'i rgyal po ni/ mang du thos pa rgya
mtsho'i pha rol tu son zhing 'chad rtsod rtsom gsum dang / stobs kyi sgo nas bstan pa 'dzin pa sde dge chos rgyal chen po tshe dbang rdo rje rig 'dzin nam/ phyis rab tu
byung ba'i mtshan byams pa kun dga' sangs rgyas bstan pa'i rgyal mtshan du grags pa dang / de'i lha sras che ba chos rgyal byang chub sems dpa' dam tshig rdo rje tshe ring
rnam rgyal pa dang / lha sras bar pa lung rtogs bstan pa'i snang byed byams pa kun dga' 'jam dpal phan bde'i snying po pa dang / lha sras chung ba lugs zung mkhyen pa'i
spyan ras bkra ba tshe dbang rdo rje dgra 'dul ba ste bzhi dang / gzhan yang gling tshang la sogs pa rgyal rigs su gtogs pa 'ga' zhig dang / khams phyogs kyi mi chen phal
che ba rje 'di'i zhabs la ma btud pa cher med pa yin no/ /mang du thos pa rgya mtsho'i pha rol tu son pa'i lung rig smra ba bdun ni/ rab 'byams sde snod rgya mtsho'i pha
rol tu son zhing lung rig smra ba gzhan gyis 'gran par mi nus pa'i mkhas pa chen po rta nag thub bstan gyi mkhan rin po

che seng ge rab rgyas pa dang / lnga rig smra ba'i dbang po zhu slob kun dga' don grub pa dang / mdo rgyud rgya mtsho'i nges gsang thugs su chud cing 'chad rtsod rtsom gsum
la dbang bsgyur ba shar bla ma kun dga' dpal ldan pa dang / mdo sngags smra ba'i dbang po klog pa ba sprul sku shes rab rgya mtsho pa dang / rgya chen chos kyi spyan ldan
bla ma bstan pa dar rgyas pa dang / mkhas btsun bzang po'i gter gyur bla ma phan bde bzang po pa dang / lung dang rig pa smra ba bla ma 'jam dbyangs yon tan mtha' yas rnams
so/ /dgon sde so so'i mkhan po dang / slob dpon dang / chos rje dang / sprul sku'i rigs ni/ rgya chen chos kyi spyan ldan rgyal rtse gur pa mkhan po byang sems sbyin
pa rin chen pa dang / bzhad thub bstan yangs can gyi slob dpon skal bzang rgya mtsho sogs dbus gtsang phyogs kyi mkhan po dang slob dpon 'ga' zhig dang / khams phyogs kyi
sa dgon rnams kyi sprul sku che phra phal che ba dang / sde dge shar nub kyi bla ma rnams dang / khams phyogs kyi sa dgon phal che ba'i dgon dpon dang / slob dpon la sogs
pa shin tu mang po dang / rgya chen chos kyi spyan ldan mnga' ri chos rje kun dga' 'jam dbyangs sogs bla ma chos rje'i rigs shin tu mang po dang / gzhan yang rgyud sde'i
gnad shes pa/ bskyed rim gyi gsal snang thob pa/ rig sngags kyi bden tshig grub pa sogs shin tu mang bar bzhugs mod/ de thams cad la bdag dad cing gus par gyur na'ang
re re nas bgrang bar ga la nus mdor bsdu ba'i dbang du byas na/ rje 'di e wa~M pa'i chos kyi khri la lo bdun bzhugs pa'i skabs/ lo re bzhin sdom pa gsum char gyi bka' drin
rdzogs par nos pa'i slob ma mang dus nyis brgya lhag tsam dang / shin tu nyung ba'i dus kyang phyed nyis brgya skor 'ong bar snang bas/ de ltar na

sdom pa gsum char gyi bka' drin rdzogs par nos pa'i zhal slob ni stong dang sum brgya skor yod par mngon la/ bka' chos kyi 'brel pa tsam thob pa'i slob ma ni bgrang ba las
'das pa yin no/ /gang gi mkhyen brtse nus pa yi/ /yon tan 'dab stong bzhad pa 'dis/ /yid kyi brtan pa ma 'phrogs pa'i/ /'di na thar 'dod skye bo su/ /de slad khyod zhabs
rin chen phreng / /spyi bo'i rgyun du gus len pa'i/ /skal bzang rnams kyis gang gi gsung / /longs spyod bung bas sbrang rtsi bzhin/ /ji ltar mkha' la rgyu skar dang / /dbyar
gyis bskyed pa'i rtswa ljang bzhin/ /khyod gsung bdud rtsis lus rgyas pa'i/ /mkhas dang grub pa bsam mi khyab/ /rgyas par byas so sa mos tshal/ /ri bong 'dzin pa'i 'od
kyis te/ /lung dang rtogs pa'i bstan pa yang / /slob tshogs nying slob bcas pas so/ /de slad dngos dang brgyud pa yi/ /snyigs dus bstan pa spel ba'i drin/ /gal te gzugs
can nyid gyur na/ /'jig rten 'di yang snod du chung // //spyi don drug pa sdom pa gsum la gces spras su mdzad cing nyams su bzhes pa la brten nas nyams rtogs ji ltar 'khrungs
pa'i tshul bye brag tu bshad pa ni/ snyigs dus kyi thams cad mkhyen pa 'dzam gling byang phyogs kyi thub dbang gnyis pa lta bur gyur pa 'jam pa'i dbyangs mkhyen brtse'i
dbang po'i zhal snga nas mdzad pa'i rnam thar gsol 'debs las/ tshul khrims phung por nyes pa'i skyon dang bral/ /byang chub sems gnyis bdud rtsis thugs rgyud gtams/
/gsang chen rim gnyis zab mo'i rnal 'byor dang / /nam yang 'bral ba med der gsol ba 'debs/ /zab rgyas gdams pa'i nges gsang khong chud cing / /smin grol 'chad spel phyag

bzhes rnam par dag /rang gis ji ltar gzigs bzhin 'doms mdzad phyir/ /mkhas rnams dgyes pa skyed der gsol ba 'debs/ /rdo rje 'chang dbang rje btsun e wa~M pa'i/ /bshad dang
sgrub pa'i dpal la dbang 'byor bzhin/ /ris med thub pa'i bstan dang de 'dzin la/ /dag pa'i snang ba rgyas der gsol ba 'debs/ /bla ma lhag pa'i lha yis rjes bzung zhing /
/spangs dang rtogs pa'i yon tan mtha' klas kyang / /khengs dang dregs pa mtha' dag ring btang ba'i/ /rnam thar mtshungs pa med der gsol ba 'debs/ /zhes gsungs pa ltar/ spyir
bdag cag gi dpal ldan bla ma dam pa gangs ri'i khrod kyi sdom brtson sde snod 'dzin pa rnams kyi gtsug gi nor bu lta bur gyur pa 'dis ni/ sde snod gsum gyi nyams su blang
bya bslab pa rin po che rnams la nyams bzhes snying por mdzad pa la brten nas/ spangs pa dang rtogs pa'i yon tan bsam gyis mi khyab pa thugs rgyud la 'khrungs par gdon
mi za na'ang / de dag ni sa la gnas pa'i byang chub sems dpa' chen po rnams kyis kyang brjod par dka' na/ bdag lta bu'i byis pa so so skye bo rnams kyis cha shas tsam
yang shes par ga la nus/ 'on kyang bdag cag tha mal pa rnams kyi ngor ji ltar snang ba'i tshul cha shas tsam bsnyad na/ sku tshe snga ma rnams su legs byas la goms pa brtas
pa'i shugs kyis sku tshe 'dir yang dang po nas rang bzhin gyis zhi zhing dul la bag dang ldan pa'i sgo nas kha na ma tho ba ci'ang mi mdzad cing / de la brten nas khu
bo mkhan chen rdo rje 'chang chen pos kyang byis pa 'di shin tu btsun pa zhig 'dug ces yang yang bka' stsal pa zhig yin na/ sku nar son zhing legs par gsungs pa'i dam pa'i
chos 'dul

ba la rab tu byung ba dang / bsnyen par rdzogs pa mdzad tshun chad de dag gi bslab bya dang 'gal ba lta ga la zhig ste/ dgag sgrub gnang gsum gyi bslab pa'i gzhi mtha' dag
tshul 'chos tsam ma yin par rang gi sku srog las kyang gces par bzung ste blang dor tshul bzhin du mdzad pa la brten nas/ nyes pa phra zhing phra bas kyang ma reg pa yin
te/ tha na sku'i bzhugs tshul dang / na bza' bzhes tshul tshun chad nas mi legs par cung zad kyang mi mnga'/ spyod lam thams cad mdzes shing brjid chags pa dang / gang du
bzhugs pa'i sa phyogs mtha' dag gtsang zhing yid du 'ong ba dang / sku lus las tshul khrims kyi dri bzang khyad par can 'thul ba sogs thams cad la mngon sum du snang ba
'di yin la/ rgyu mtshan de'i phyir na brtan mkhas kyi yon tan gnyis dang ldan pa'i bdag nyid chen po 'di ni sngon gyi 'phags pa dgra bcom pa rnams dang tshul mtshungs par
bzhugs pa yin no/ /der ma zad sku na chung ngu'i dus nas theg chen gyi rigs sad de/ bdag pas gzhan gces kyi snying rje chen po bcos ma ma yin pa thugs rgyud la 'khrungs
shing / de'i stobs kyis gzhan la phan gang thogs mdzad pa las/ gnod par 'gyur ba'i las til 'bru tsam yang mi mdzad la/ khyad par byang chub sems dpa'i sems bskyed kyi sdom
pa gsan phyin chad byang chub sems dpa'i sde snod rnams nas ji ltar bshad pa ltar gyi nyes spyod thams cad sdom pa dang / pha rol tu phyin pa drug gi sgo nas dge ba'i chos
thams cad yongs su sdud pa dang / bsdu ba'i dngos po bzhis sems can thams cad yongs su smin par mdzad pa sogs byang chub sems dpa'i spyod tshul rgya mtsho lta bu la slob
par mdzad cing / khyad par du'ang mgon

med pa dang / skyabs med pa dang / dbul zhing phongs pa dang / nad dang sdug bsngal drag pos gzir ba rnams la lhag par yang mi bzod pa'i snying rje chen pos zas dang gos la
sogs pa lhug par stsol ba dang / 'dir snang gi bya ba la mngon par zhen pa'i yid dri ma can du gyur pa rnams la'ang lhag par brtse ba'i sgo nas de dag chos la zhugs pa'i
thabs 'ba' zhig mdzad pa dang / gzhan yang rang 'dod kyi 'khri ba gtan nas med cing 'jig rten chos brgyad mgo snyoms pa'i stobs kyis gzhan dag gis 'bul ba dang zhabs tog
shin tu che bar byas kyang de la ha cang thugs dges pa'ang med cing / ma byas kyang mi dges pa gtan nas med pa dang / zang zing gi dngos po rnams kyang gong du bshad pa
ltar bla ma dang dkon mchog mchod pa dang dge 'dun la bsnyen bkur ba dang / ngan slong la sbyin pa rnams su phongs pa med par gtong ba las/ rang don du mngon par zhen pa
cung zad kyang mi mnga' ba dang / 'jig rten gyi sde dpon la sogs pa'i chen po su la'ang ngo srung dang / mthun 'jug rigs gtan nas mi mdzad pa dang / khyad par tshe 'di snang
gi bya gzhag rigs la gting nas mi dges shing / zhal nas kyang / sngon nged kyi khu bo mkhan chen rdo rje 'chang chen po'i gsung las/ tshe 'di snang gi bya byed mang po
'dis bla ma la thugs dam mi yong / bu slob rnams la dpe cha mi yong ba'i gzhi yin pas dgos nges can re re tsam las bya byed mang po mi bya zhes yang yang bka' stsal pa
yin cing / don la'ang tshe 'di snang gi dgos med kyi bya byed mang po 'dis rang gzhan thams cad sdug bsngal la sbyor ba'i rgyu kho na las ma 'das pa yin ces gsungs shing
/ rje rang nyid kyis kyang sku gsung thugs

kyi rten bzhengs pa sogs chos mthun gyi mdzad pa dgos nges kho na las/ don med kyi bya byed mang po gtan nas mi mdzad cing / gzhan dag tshe 'di snang gi bya ba la mngon par
zhen pa rnams la'ang shin tu thugs sun pa'i rnam pa kho na mdzad pa dang / g.yo sgyu zol zog gi rigs ni phra zhing phra ba'ang mi mkhyen pa lta bu yin te/ gsung sgros zhig
mdzad pa'i tshe'ang thugs la gang shar de nyid thal byung du bka' stsal pa las 'khyog bshad kyi rigs gtan nas mi mdzad cing / gzhan dag gis kyang ngag nas brjod pa dang
yid la bsam pa gnyis cung zad mi mthun par byung na'ang de 'dra'i g.yo sgyu gsung zhing shin tu thugs khrel bar 'gyur ba dang / skye bo su la'ang zur gyis 'khu ba dang
/ zhe gcod pa'i tshig ngan la sogs pa tha na pha rol pa'i yid du mi 'ong ba'i rnam 'gyur phra mo tshun chad spangs te/ dus rtag tu 'dzum pa'i bzhin dang / snyan pa'i gsung
gis pha rol po'i yid yongs su tshim par mdzad pa sogs mdor na sa la gnas pa'i byang chub sems dpa' sems dpa' chen po rnams kyi rnam thar dang khyad par ci'ang med par byang
chub sems dpa'i spyod tshul rgya mtsho lta bu las dus skad cig kyang g.yel ba med pa zhig go /khyad par rig pa 'dzin pa sngags kyi sdom pa'i dbang du byas na bya ba
dang / spyod pa dang / rnal 'byor dang / rnal 'byor chen po bla na med pa'i rgyud kyi dbang bskur ba rnams legs par gsan phyin chad rgyud sde 'og ma so so'i dam tshig rnams
dang / rgyud sde gong ma rnal 'byor bla na med pa'i dbang bzhi so so'i dam tshig mtha' dag srung sdom tshul bzhin du mdzad pa la brten nas/ nyes ltung gi dri ma phra zhing
phra bas kyang ma gos shing / de'i ngang nas dngos grub thams cad kyi rtsa bar gyur pa dpal ldan bla ma dam pa rnams nges par rdo rje 'chang dngos

yin pa la the tshom cung zad kyang mi mnga' ba'i thugs dad bsam gyis mi khyab pa'i sgo nas zhal bzhugs pa'i dus su'ang lus ngag yid gsum longs spyod dang bcas pas mnyes par
bya ba kho na las/ mi mnyes pa skad cig kyang mi mdzad cing / zhi bar gshegs nas kyang gong du bshad pa ltar dus dran gyi mchod pa sogs ma chags par mdzad cing rgyun du'ang
gsol 'debs nar mar mdzad pa dang / thugs dam mnyams bzhes kyi rim pa'ang / gong du bshad pa ltar gyi yi dam lha'i ljags bsnyen rnams mdzad pa dang / dus rgyun du'ang
lta ba 'khor 'das dbyer med kyi rtsi dang ma bral ba'i sgo nas/ lam zab mo bla ma'i rnal 'byor dang / dpal kye rdo rje phyi nang sbrags ma'i mngon rtogs lam dus kyi dbang
blang ba dang bcas pa shin tu rgyas pa dang / rnal 'byor dbang phyug gi srung ba dang / nA ro mkha' spyod ma ste sa skya pa'i chag med bzhir grags pa rnams dang / 'jam dbyangs
dkar po dang / 'byung po 'dul byed dang / mgon dkar yid bzhin nor bu dang / rdo rje brag rdzong ma rnams kyi mngon rtogs bzlas pa dang bcas pa dang / spyan ras gzigs
kyi bdag bskyed sngon du 'gro ba'i dzaM ser nag gi chu sbyin dang / gtor ma brgya rtsa dang / dbyu gu drug cu rtsa bzhi dang / yi dwags la chu sbyin dang bcas pa rnams
dang / gtor bsngo'i rim pa'ang kye rdo rje dang / mkha' spyod ma dang / 'byung po 'dul byed dang / mgon dkar dang / gur zhal gnyis dang / dur bdag dang / las mgon dang /
stag zhon dang / dmag zor ma dang / bektse dang / mkha' 'gro spyi ste de rnams la gtor 'bul gyi cho ga shin tu rgyas pa dang bcas pa rnams ma chag par mdzad cing / skabs
skabs su de'i steng du yi dam gyi lha 'ga' zhig gi bdag bskyed gsung ba

sogs mdor na chos 'chad nyan gyi thugs brel yod pa'i skabs ma gtogs/ rgyun par snga dro nas nyi ma phyed ma zin tsam gyi bar du thugs dam kho na dang / de nas skabs su bab
pa'i thugs brel rnams bcad cing / slar yang dgongs mo'i dus rtsa brgyud kyi bla ma'i sku bstod dang / brgyud pa'i gsol 'debs kha shas gsung bzhin pa'i sgo nas sku 'chags
kyi zhabs skor ci rigs par mdzad cing / de nas sa srib tsam nas bzung ste mtshan phyed ma zin tsam gyis bar du thugs dam kho na la gzhol ba sogs mdor na brtson 'grus drag
pos nyin mtshan khor yug kun tu mnyam par bzhag pa'i rnal 'byor dang / mnyam par ma bzhag pa'i rnal 'byor rnams ltag sprad de nyams su bzhes pa la brten nas tha mal gyi
rnam par rtog pas skad cig kyang brdzi bar mi nus pa yin no/ /de ltar sdom pa gsum la gces spras su mdzad cing nyams su bzhes pa'i stobs kyis spangs pa dang rtogs pa'i yon
tan bsam gyis mi khyab pa thugs rgyud la 'khrungs par gor ma chag na'ang / bdag cag gi dpal ldan bla ma dam pa 'dis ni rang gi yon tan thams cad bum nang gi mar me bzhin
du sbas te ci'ang mi mkhyen pa'i tshul kho na mdzad cing / de'ang chos dang 'jig rten gyi bya ba che phra thams cad la mkhyen rab kyi klong shin tu che bar snang mod/ tha
na 'jig rten gyi bya ba phra mo tshun chad la nged kyis ci'ang mi shes kho na gsung zhing / dag pa'i gzigs snang dang / nyams rtogs la sogs pa ji 'dra 'khrungs zhes bka'
'dri zhus na'ang / nga lta bu la nyams rtogs ga la 'ong kho na gsung pa dang / bdag cag bu slob rnams kyis bsod nams kyi tshogs rdzogs pa'i slad du rje nyid kyi rnam thar
zhig bri rgyu yin tshul zhus pa'i tshe'ang / nga lta bu'i bla ma'i rnam thar 'bri nyan ga la yod kho na gsung pa sogs mdor na sngon gyi bka' gdams pa'i dge ba'i

bshes gnyen dam pa rnams dang / grub pa'i dbang phyug chen po zhang ston chos 'bar sogs kyi rnam thar dang tshul mtshungs par sbas pa'i brtul zhugs kho na 'dzin par mdzad pas/
dag pa'i gzigs snang dang spangs rtogs kyi yon tan ji ltar 'khrungs su zhig gis rtogs par nus/ 'on kyang sku na chung ngu'i dus su lan re lan gnyis tsam ma yin par dus
rtag tu spyan zur gyis gzigs pa'i tshe/ mdun gyi nam mkhar birWa pa dang sa chen gnyis zhal sprod kyi rnam par bzhugs pa khra lam mer gzigs shing / de la ched du gtad nas
spyan cher gyis gzigs pa'i tshe yal 'gro ba zhig yod ces gsung ba dang / yang lan cig mnal lam du ngor gyi rgyab ri'i ngos su gsung ngag rin po che lam 'bras kyi bla ma
brgyud pa rnams tshang bar bzhugs shing / bla ma re re'i mtha' skor du'ang 'ja' kha dog lnga lngas bskor ba zhig shin tu gsal bar byung gsung ba sogs la dpags na dag pa'i
gzigs snang yang mang du byung bar mngon la/ gzhan yang sngar bod du bzhugs pa'i skabs khang gsar mkhan rin po che ngag dbang blo gros bzang pos e wa~M pa'i mkhan sa rtsis
sprod gnang ba'i tshe/ e wa~M pa thams cad kyis da ni mkhan por 'os pa rje 'di kho na las med pas mkhan po mdzad dgos par thag bcad na'ang / rje 'di'i zhal snga nas
nged kyi rmi lam du skas zhig la 'dzegs par brtsams pa'i tshe/ khyi zhig gis bkag pa snyam byed pa'i snang ba zhig byung bas da lan mkhan po byed mi dgos pa 'dra zhes bka'
stsal pa ltar/ de lo gzim phrug khang yongs 'dzin dpal ldan chos kyi rgyal mtshan gyis e wa~M pa'i mkhan po zhal 'dzin gnang bar brten rje 'dis mkhan po mdzad dgos ma byung
ba dang / yang mdo khams su lan rjes ma phebs pa'i skabs/ phyogs de'i bla

ma phal che bas sa g.yos kyi 'jigs pa chen po yong bar gsungs kyang / rje 'dis de 'dra'i skyon ci'ang mi 'ong tshul gsungs pa'ang de kho na ltar gyur pa dang / yang rje rang
gi zhabs 'bring bar/ nged tshe 'dir rgyu rkyen rten 'brel legs 'grig ma byung ba'i rkyen gyis slob gnyer cher ma shes pa ma gtogs/ mkhas grub sangs rgyas phun tshogs kyi
skye mtha' de yin snyam pa sems la shar zhes yang yang bka' stsal 'dug cing / rje sangs rgyas phun tshogs pa ni mgon po 'od dpag tu med pa'i ye shes sgyu 'phrul drwa ba'i
rol gar dpal ldan a ti sha'i rnam 'phrul yin par mkhan chen dpal ldan chos skyong gi rnam thar du gsal ba dang / yang 'jam dbyangs mkhyen brtse'i dbang pos ngor dbang
khang du rje 'di nyid las lam zab bla ma'i rnal 'byor gyi byin rlabs thog mar gsan pa'i skabs grub chen bi rU pa'i sku'i rnam par gsal bar gzigs pas rkyen byas te/ de phyin
rnal 'byor dbang phyug gi sprul pa'i sku rgyal tshab dam pa kun dga' dbang phyug dang dbyer med pa'i thugs nges brtan por 'khrungs par snang bas sku tshe snga ma'i skye
brgyud kyang des mtshon par nus pa dang / gzhan yang lo snga ma lcags bya lor bdag cag gi dpal ldan bla ma dam pa nges pa don gyi rdo rje 'chang chen po byams pa kun dga'
bstan 'dzin de nyid sku bsnyun pa'i tshul bstan pa'i tshe'ang / rje 'dis da lan gyi snyun gzhi 'di sel mi thub pa 'dra zhes yang yang bka' stsal kyang / bdag cag rnams
kyis de tsam gyi skyon cher rang e yong snyam mod/ rjes sor de kho na ltar gyur pa sogs de 'dra'i rigs can shin tu mang zhing / tshul de rnams la gzhig na mngon par shes
pa'ang thogs med mnga' bar snang mod/ su zhig gis shes par nus/ grub pa'i mtshan ma ni mdo khams su lan rjes ma phebs pa'i tshe/ gong du bshad pa ltar

shin tu sra shing mkhregs pa'i rdo yi ngos su phyag mdzub kyis ma Ni bris pa dang / yang bzhad thub bstan yangs can gyi grwa sa ba rje 'di'i zhal slob yin pa gcig gis kye rdo
rje'i gzhi bsnyen byed pa'i tshe bar chad kyi rnam pas nad drag po zhig gis btab par brten/ rje 'di la gsol ba phur tshugs su btab pas snga dro'i dus shig la rje 'di seng
ge dkar mo zhig la chibs te phebs byung bas/ khyod kyis nyams len la brtson pa skyed cig /nad las grol bar 'gyur ro zhes bka' stsal byung ba ltar/ de ma thag nas rim
gyis nad las grol ba yin ces kho rang gi ngag las thos shing / de lta bu'i grub pa'i mtshan ma rnams ni sngon gyi rgya gar gyi grub thob chen po rnams kyi rnam par thar pa
dang khyad par ci'ang mi snang bas/ don la grub pa'i go 'phang mthon por gshegs par gdon mi za ba dang / gzhan yang sku dngos kyis dbang bskur ba dang / byin gyis brlabs
pas ni 'gal rkyen bar chad las grol ba lta ci smos/ ljags chab dang / gsang chab tshun chad kyis kyang skye bo mang po nad gdon las grol bar mdzad pa dang / yid dam lha'i
sgrub mchod dang / bka' chos 'chad spel sogs gang dang gang stsal kyang sngon khu bo mkhan chen rdo rje 'chang chen po de nyid kyi gsung rgyun dang phyag len ji ltar stsal
ba de kho na ltar las sla chos su gtan nas ma song bar mdzad cing / gzhan dag la'ang de ltar dgos pa'i dgag sgrub kyi bca' ba dam po mdzad pa dang / ris su med pa'i
grub mtha' thams cad la dag snang phyogs med du mdzad pa las/ skye bo ngan pa gzhan gyi spyod tshul lta bu'i chags sdang rigs lta ci/ chos par rlom pa dang skyes bu dam par
grags pa kha cig kyang rang gzhan gyi grub mtha'i phyogs bzung nas gzhan la zur gyis smod pas chos la

brten nas sdig pa gsog pa de lta bu'i rigs gtan nas mi mdzad pa thams cad la mngon sum tshad mas grub pa dang / lhag par yon tan gyis khyad par du byas pa'i sde snod 'dzin
pa dang / rgyud sde 'dzin pa rnams la zhe sa dang bkur sti phun sum tshogs pa'i sgo nas gzengs bstod cing / de dag gi yon tan sgrogs pa dang / rang nyid spangs pa dang rtogs
pa'i yon tan bsam gyis mi khyab pa la dbang 'byor zhing che rgu thams cad kyi gtsug gi nor bus zhabs kyi padmo la btud par gyur na'ang khengs pa dang dregs pa lta ci/
dman pa'i brtul bzhugs kho na 'dzin pa yin te zhal nas kyang / nga la spangs rtogs kyi yon tan ci'ang med mod/ sngon las kyis e wa~M pa'i mkhan po sogs byed dgos byung ba
yin gsung ba sogs mdor na rnam par thar pa phyogs gang nas gzhig kyang skyon gyi rnam pa cung zad kyang mi mnga'/ rgyu mtshan de'i phyir na sku mthong ba dang / gsung thos
pa dang / mtshan tsam yid la dran pa tshun chad kyang phan pa dang bde ba 'ba' zhig la sbyor bar mdzad pa'i 'brel tshad don ldan chen por bzhugs shing / sangs rgyas dngos
'jig rten du byon pa dang khyad par ci'ang med cing / gdul bya rnams la sangs rgyas kyi mdzad pa mtha' dag kyang mdzad pa'i phyir/ bka' drin gyi ngos nas sangs rgyas
las kyang ches cher lhag par gyur pa yin no/ /lung dang rtogs pas rab bsdus pa'i/ /bstan pa'i rtsa ba so thar te/ /yon tan rin chen thams cad kyi/ /'byung gnas rin chen
'byung gnas bzhin/ /de slad bag yod ra ba yis/ /yongs bskor tshul khrims khang bzang ni/ /dus kun nyes spyod chom po dang / /bral ba'i sdom pa lha yul bzhin/ /bzod nas byang
chub spyod mchog la/ /mdza' ba'i skud pa dkar po yis/ /rtag tu btsems pa'i byang chub sems/ /gzhar yang med pa nyid mi 'gyur/ /khyod kyis

rang bde la chags pa/ /sdig dang sdug bsngal bzhin bcom nas/ /gzhan bde sgrub la yon tan ltar/ /nam yang ngoms pa med 'di ci/ /rtag tu 'gro la sman mdzad pa'i/ /khyod mtshungs
byed po rmongs pa des/ /ci yang byas par ma gyur pas/ /dpe yis kyang ni shin tu dbul/ /dam pa'i don du srid zhi gnyes/ /mnyam pa nyid du rab gzigs pas/ /'dir snang 'jig
rten chos brgyad kyi/ /rdzun ris dbang po'i gzhu bzhin yal/ /bstan pa'i nying khu gsang sngags kyi/ /spyod tshul gser gyi 'khor lo yis/ /cir snang lhan skyes ye shes kyi/
/'khor du sdud pa'i dge mtshan ngoms/ /las dang nyon mongs kyis bskyed pa'i/ /tha mal snang bas rab dbul yang / /dngos kun lha sngags ye shes su/ /'char ba'i 'byor pa
shin tu mtho/ /snying po'i bstan pa rab 'dzin pa/ /khyod 'dra gzhan na ma dmigs pas/ /rnal 'byor dbang phyug yab sras kyang / /dgyes pas 'bral med bzhugs sam snyam/ /mgon
khyod gsung ngag lam 'bras kyi/ /bstan pa'i bdag por nges rnyed nas/ /brgyud pa'i bla ma thams cad kyang / /shis pa bsgrub phyir byon min nam/ /ji bzhin gzigs pa'i nyin
byed kyis/ /'gro 'di'i blo mun rab bsal bas/ /phyogs kyi bu mo smin legs mas/ /bsngags pa'i rgyud mangs ci yang bsgrengs/ /ngo mtshar grub pa'i rol rtsed kyis/ /skal bzang
spro ba skyed bsrings pas/ /'brel tshad don dang ldan pa ru/ /nges pa'i ka ba snying la tshugs/ /mgon khyod yon tan gyis 'byor yang / /'khor ba'i skyon gyis shin tu dbul/
/che rgu'i gtsug na rab 'dzegs kyang / /dman pa'i brtul zhugs kho na 'dzin/ /gang gis yon tan skyon bzhin du/ /sbas kyang grags pas mkha' ltar khyab/ /nyin byed

chu 'dzin gyis bsgribs kyang / /'od kyis 'jigs rten gsal bzhin mdzes/ /de slad gang gi yon tan ni/ /rgya mtsho bas kyang shin tu zab/ /ri rab mchog las rnam par mtho/ /lha
yul las kyang ngo mtshar che/ /khyod kyi rnam thar thub dbang ltar/ skyon bral yon tan ldan mthong nas/ /bsam bzhin dad pa'i padmo ni/ /nyin bzhin rgyas pa kho nar gyur//
//spyi don bdun pa mthar gdul bya rtag 'dzin can dang le lo can rnams chos la bskul ba'i slad du gzugs sku'i bkod pa chos kyi dbyings su bsdus kyang sems can gyi don rgyun
mi 'chad pa'i tshul ni/ bdag cag gi dpal ldan bla ma dam pa bka' drin 'khor mtha' dang bral ba 'dis ni dgung grangs don drug tu ma phebs kyi bar la bstan pa dang sems
can gyi don rgya chen po mdzad de/ sras kyi thu bo rnams ni yon tan bsam gyis mi khyab pa'i phung por byin gyis brlabs te mtha' yas pa'i sems can thams cad srid pa'i rgya
mtsho chen po las sgrol ba'i 'dren pa dam par mnga' gsol/ 'ga' zhig ni ma 'ongs pa na 'gro ba 'dren pa'i nus pa dang ldan par mdzad/ gzhan yang sku mthong ba dang / gsung
thos pa dang / mtshan tsam yid la byed pa dang / sku'i grib ma phog pa tshun chad kyi sems can thams cad kyang phan pa dang bde ba 'ba' zhig la 'god par mdzad pa sogs sku
dngos kyis gdul bar 'os pa rnams ni legs par btul/ da ni bdag cag skal dman rnams kyi bsod nams kyi bgo skal re zhig de tsam du zad pa dang / sku'i bkod pa gzhan gyis
sems can gyi don rgya chen po mdzad pa'i dus la bab par gzigs nas yongs su mya ngan las 'da' ba'i tshul ston par bzhed de/ de'ang sngar dgung grangs lnga bcu dang drug cu'i
nang du phebs pa'i skabs rnams su rje'i zhal nas/ lo bdun cu don grangs tsam thub na mi tshe

mthar phyin pa yin/ de bas lhag bsdad kyang yar langs mi thub/ mar sdod mi thub/ phar 'gro mi thub pa sogs dmigs bsal rang gis rang la sdug gtad pa kho na las med/ ces rgyun
du yang yang bka' stsal bar phal cher ni btang snyoms ngang nas ci'ang mi sems/ la las ni 'di rtag tu rang bka' stsal zhes sun pa'i rnam pa'ang byed/ khyad par dgung grangs
don bzhir phebs pa chu khyi lor/ mkhan chen rdo rje 'chang byams pa kun dga' bstan 'dzin zhi bar gshegs pa'i dgongs rdzogs sgrub pa'i skabs rnams su'ang / da mkhan bgres
rin po che ni zhi bar gshegs song / ban rgan nga yang da lo dang da gzod gnyis bsdad/ sang phod byi lo la ni 'gro ran pa yin ces bdag la'ang yang yang bka' stsal zhing
/ gzhan rnams la'ang yang yang bka' stsal 'dug pas/ phal che bas ni dus rgyun gyi bka' de lta bu yin snyam pa 'dra zhig las ci yang mi sems/ log rtog can la las ni/ 'di
'dra rang gi bka' gsal drags na nam phug mis 'phyas yong zer ba 'dra'ang mchis/ dad pa can bsam yod 'ga' res ni rje 'dis nga la 'di ltar bka' stsal byung bas da legs po
rang 'ong rgyu min pa 'dra zhes blo mi bde ba byed mkhan kyang mchis/ bdag gis rje rang la zhabs brtan 'dra bsgrubs na legs rgyu min nam/ mnal ltas la sogs pa ngan pa 'dra'ang
med dam zhus pas/ da na so rgas drags pas zer ba yin/ gzhan rmi ltas ngan pa sogs ci'ang med/ zhabs brtan ni dge ba 'dra ci 'grub byed pa 'di yin mod/ de las dmigs
bsal gyi zhabs brtan dgos kyang mi dgos/ dus la bab na zhabs brtan gyis kyang phan pa med ces bka' stsal/ sku gzugs ni dgung grangs don bzhi pa dang / don lnga pa'i zla
ba drug pa phan la dus

rgyun las bde ba ltar snang zhing / mkhan chen rdo rje 'chang khu dbon gyi dus chen bla mchod la sogs pa dang / gzhan yang kun rig dang / sgrol ma maNDal bzhi chog sogs mdzad
cing de dag gi tshogs dbur phebs pa dang / khyad par sde dge chos rgyal chen po'i bstan srid la nyag dgras gnod cing 'tshe bar gyur pa la shin tu thugs khral che bar mdzad
cing / de la phan pa'i slad du mgon khang khag rnams su skong ba dang / lha khang khag rnams su yan lag bdun pa'i cho ga la sogs pa mdzad cing / de dag gi tshogs dbur
phebs pa dang / dgung grangs don lngar phebs pa chu mo phag gi lor/ 'di lo dpyid ka mtshar mtshar bgyis te chu tshan zhig la 'gro/ de'ang mang mkhar du phyin na zhor du
phun tshogs gling la sogs pa'i gnas khyad par can 'dra'ang mjal bar 'dug ces bka' phebs na'ang / dbon mdzod mchog nas mang mkhar sa thag ring bas phebs mi nyan tshul zhus
song bas mang mkhar du phebs gru ma song yang / lo de'i hor zla gsum pa'i mjug tsha rong chu tshan du phebs/ de zhor dpal gling du'ang phebs te tshe dbang sogs 'dod chos
rnams stsal/ ri khrus khyim khrus lha bsang sogs mdzad pas dpal gling du 'ja' zug pa sogs ngo mtshar ba'i ltas kyang 'ga' zhig byung zhes thams cad kyis gleng / slar hor
zla bzhi pa'i nang ngor du phebs/ de nas bzung zla ba drug pa'i tshes gnam gang bar sku khams dwangs bzhugs yin la/ gnam stong gi nyin snga dro shing tog phran bu zhig
kyang gsol ba dang / phyi dro 'bri zho zhig kyang cung zad gsol song bas rkyen byas pa yin nam/ de'i phyi nyin zla ba bdun pa'i tshes gcig gi snga dro nas bzung glo bur du
sku grang lta bu'i bsnyun tshul tshabs cher bzhes pa dang / de dang lhan cig skyigs bu'ang nyin mtshan bar ma chad par mdzad snang bas/ bdag cag ci

bya gtol med du gyur te gtsug lag khang du 'dus tshogs kyis zhabs brtan tshe chog dang / gzhan yang bdud zlog dang brgya bzhi sogs mang du bgyis pa dang / sman pa so so nas
kyang gsol sman sgo gang zab nas phul bas zhag drug bdun tsam nas phran bu'i sku khams je dwangs su gyur mod/ 'on kyang snyun gzhi gsing dwangs zhig ni gtan nas 'ong rgyu
mi snang bas/ res snyun gzhi cher med kyang gsol chas la dwang ga med pa dang / res mkhal grang gi rnam pa lta bu dang / res zhabs 'bam gyi rnam pa lta bu sogs res 'jog
tu snang zhing / gzhan yang de skabs rnams su dgon pa'i nye skor du wa brgyal ba dang / spyang ki rgyugs pa dang / phyogs gzhan du khang pa yang bsgyel skad kyi dus ma yin
pa'i rlung chen po ldang ba sogs dang / khyad par mkhan chen rdo rje 'chang byams pa kun dga' bstan 'dzin zhi bar gshegs pa nas bzung / lam 'bras lha khang du bzhugs pa'i
ngor chen rdo rje 'chang gi 'dra sku rin po che'i zhal mdangs dus rgyun lta bu cung 'ong rgyu mi snang zhes thams cad kyis zer la/ lhag par 'di lo hor zla brgyad pa dang
dgu pa'i nang ngor chen gyi 'dra sku rin po cher spyan chab bsil ba'i rjes lta bu dod pa dang / gzhan yang khams bod kun tu dus kyi 'khrugs rtsod mi bzad pa langs pa
sogs mi dge ba'i ltas mang du byung zhing / de ni 'jig rten gyi phan pa dang bde ba thams cad ni gang zag dam pa 'di dang 'di lta bu'i bsod nams kyi mthu las byung ba yin
la/ de nyid gzhan du bzhud par dgongs pa na 'di lta bu'i snga ltas 'byung ba chos nyid yin te byang chub sems dpa'i skyes rabs dang / sngon gyi gang zag dam pa rnams kyi
rtogs pa brjod pa rnams su'ang de ltar byung ba'i tshul mang du bshad pa'i phyir ro/ /de nas bdag gis zhabs brtan 'dra bsgrubs na zhus kyang /

rje rang gis ni dus la bab zhabs brtan gyis kyang phan pa med tshul bka' phebs pa dang / dbon mdzod mchog nas nad pa shin tu thu ba 'ga' rer rim gro tshabs chen byas pas slar
'chi mgyogs rkyen byed pa 'dra'ang yong 'dug tshul rang bzhin zhus song bas/ rje rang gis kyang rgyab skyor mdzad de/ da rim gro mang po byas kyang 'chi 'gyogs rkyen las
mi yong zhes yang yang bka' stsal rung / bdag gis mchod 'bul zhabs brtan zhig bsgrubs na legs tshul zhus te lha khang khag rnams re mos kyi zla ba gcig dang zhag lnga'i
bar la nyin re bzhin rnam gsum brgya mchod dang bcas te dge slong bzang gras bcu gcig res bla ma mchod pa dang / sman bla'i cho ga dang / tshe lha rnam gsum gyi cho ga
dang / kun rig cho ga dang / gnas brtan cho ga dang / sgrol ma maNDal bzhi chog sogs bgyis pa dang / e wa~M pa'i gtsug lag khang du'ang snga phyir 'dus tshogs kyis tshe chog
lan gsum tsam dang / gzhan yang bdud zlog dang / brgya bzhi la sogs pa zhabs brtan chung chung gi rigs shin tu mang bar bsgrubs rung sku khams la dwangs bskyed du mngon
pa ci'ang mi snang / khyad par dgung grangs don drug tu phebs pa shing byi hor zla gnyis pa'i 'jug nas bzung snyun gzhi cung zad gdangs tshul bzhes shing / 'tsho byed
pa rnams nas kyang de sngon bla rtsar sdod cung zad yod kyang / da sdod cher ma mchis pas lo gcig gnyis zhabs pad brtan pa 'dra zhes zer mod/ rje rang gis ni da lo tshod
sogs gang la gzhig kyang dus la bab pa yin pas zla ba gcig gnyis las e sdod mi shes/ sde dge chos rgyal chen po'i bstan srid la nyag dgras 'tshe ba 'di rang sems khral che/
gzhan da shi rung 'gyod pa til 'bru tsam yang med/ khams bzhugs mchog sprul 'jam dbyangs mkhyen

brtse'i dbang po'ang deng sang sku khams dwangs bzhugs kyi skabs dang / khyod kyang bde ba'i skabs 'dir shi ba'i dus yin/ da nga ni zla ba gcig gnyis kyi mi dang / phyag mdzod
kyang lo gsum bzhi'i mi yin pas nged tsho la blta rgyu ci'ang med/ khams bzhugs mchog sprul rin po che dang / khyod gnyis kyis spyir sangs rgyas kyi bstan pa/ sgos ngor
dgon pa'i bstan pa/ bye brag thar rtse 'di la blta rtog 'dra byed dgos zhes sogs dus tha'i zhal chems mang du bka' stsal bar/ bdag gis da dung lo kha shas zhabs pad brtan
pa'i thugs bskyed bzhes dgos tshul dang / bdag cag rnams kyang thugs rjes rjes su 'dzin dgos tshul zhus pas/ da lo kha shas ga la sdod/ kha'i so/ mgo'i skra gang la bltas
kyang 'gro ran pa yin/ da yun ring bsdad kyang khams pa'i gtam dper mi tshe ring gis than sgugs zer ba lta bu yin ces bka' phebs pa dang / yang nga shi ba'i rjes su
dgongs rdzogs sogs rgya chen gang yang mi dgos/ lam 'bras lha khang du gdan rabs bla brgyud kyi sa bcad stong min tsam du 'dra sku tsam dgos na las/ gzhan dngul gdung sogs
ci'ang mi dgos/ 'on kyang khyod kyis ma shes pa med ces bka' phebs pa dang / zhabs 'bring pa tshor yang khyed tshos nga la zla gcig tsam g.yog gyis/ de nas khyed rang rnams
kyang bsdad pas chog ces yang yang bka' stsal/ sku khams ni zla ba bzhi pa'i tshes brgyad bar rim gyis je dngas su gyur/ de skor zhig tu spong ba pa kun dga' bsod nams
kyang mus kyi ri khrod rnams suu mtshams sdod pa'i skabs rje 'di'i zhabs brtan tshe sgrub bgyis pas/ yun ring zhabs pad mi brtan pa'i ltas 'dra shar bas zhal mjal du 'ongs
pa yin ces byon byung ba dang / hor zla bzhi pa'i tshes brgyad kyi nyin gsol ba 'dra cung zad ma 'phrod pa dang / de nyin

sku 'chag kyang mang du mdzad song bas/ phran bu'i sku 'khrugs lta bu byung ba yin nam/ gzhan sku khams la gnod rkyen ni ci'ang med mod/ phyi nyin tshes dgu'i nyin gsang chab
kyang 'bab mi thub pa dang / sku gzugs la tsha drod che ba sogs snyun gzhi tsha chu lta bus shin tu sku bsnyel ba'i tshul bstan/ bdag sku mdun du phyin pas/ 'o da ni 'gro
ran song ngo / /de ring nad kyang sdug tu song 'dugs ces bka' stsal bas/ bdag cag ni rtab rtab por gyur te/ de sngon sku khams bde skabs yin gshis 'tsho byed rnams kyang
bsdad med pas gzhis rtser sman pa 'bod du btang ba dang / zhabs brtan 'ga' zhig gi nyer bsdogs 'dra bgyis/ de skabs byams rin sku mdun du zhabs phyir yod pa nyin mo sku
mdun du bsdad/ dgongs mo rang gshag tu 'gro gi yod par/ de nyin nyin phyed tsam nas da khyed rang yang song / nga yang kha ton 'don dgos gsungs thugs brel lta bu mdzad
cing / nyi ma phyed yol tsam nas rje rang gis zhal 'don kho na mdzad/ de rjes nyi ma rgas kha tsam nas dus rgyun dang cung mi 'dra bar thugs 'ur ba'i rnam pa lta bu'i gsung
gsangs mthon pos zhal 'don lam dus rgyas pa tshar gcig /bzlas pa rnams kyang bcu re tsam mdzad song ba dang / mgon dkar dang / bir srung dang / lam zab dang / mkha' spyod
ma rnams kyang bzlas pa nyung shas re dang bcas gsungs song ba dang / gtor bsngo de nged kyis 'don mi thub pa 'dra bas zhabs drung gis 'don rogs gyis gsung ba ltar zhabs
drung nas gtor bsngo rnams 'don pa'i skabs/ rje rang gis kyang gtor bsngo rgyas pa gtor sngags rnams kyang bcu gcig re tsam dang bcas tshar gcig gsungs song / yang de
rjes kyang gtor bsngo rgyas pa tshar gnyis tsam gsungs song ba dang / de rjes gang yin ma 'tshal ba'i sngags mang po zhig bgrang bar mdzad pa sogs mtshan gang zhal 'don
kho na mdzad pa las/

gsung sgros ni tshig re gnyis las mi mdzad/ bdag gis byin rten thams cad bsdus te phul bas legs par gsol song / de nas tho rangs tsam na/ tshe mtshams pa kun bsod da mkha'
spyod ma'i mtshams nam tsam sdod rgyu red ces bka' phebs par/ da lta 'di dus zhes thag chod pa rang mi snang zhus pas/ de'i lan ci'ang mi gsung / de ni bdag cag rnams la
bka' stsal pa'i tha ma yin/ de nas rje rang gis phyag phreng bzhes te/ mkha' spyod ma yin pa 'dra snyam pa'i zhal 'don yun ring po zhig mdzad song / de nas nam langs thag
chod pa tsam na zhal 'don de mtha' bsdus nas phyag phreng yang phar 'jog par mdzad song / de sngon kyang zhabs skyil krung dang sku gzugs drang por bzhugs yod pa yin na'ang
/ slar yang sku gzugs drang por zhog ces pa'i brda lta bu mdzad/ de nas spyan gnyis kyang gyen la bzlog snang / ljags dbugs kyang cung mi 'dra ba zhig tu song / mtshams
pa kun bsod kyang nam langs ma thag ngu bzhin du byon byung bar ci yin dris pas/ da nang tho rangs gnyid du cung zad song ba'i rmi lam du/ lam 'bras lha khang du mchod
mjal la phyin/ ngor chen rdo rje 'chang chen po'i 'dra sku rin po cher byin rlabs zhus te gsol ba btab/ mkhan chen rdo rje 'chang byams pa kun dga' bstan 'dzin gyi 'dra
sku'ang de sngon mtshams bsdad pas ma mjal rung / ngor chen gyi sku'i g.yas ngos su bzhugs 'dug pas legs par mjal te gsol ba btab/ sgros cha sogs gang thad nas 'gran bral
byung snang / de'i g.yas ngos su rje 'di sku dngos bzhugs 'dug pas/ 'o da nga ni 'gro ran pa yin/ bu khyod sgrub pa la nan tan snying por gyis shig /ces gsungs nas phyag
gnyis spyi bor bzhag byung bas/ mi phyed pa'i dad pa shugs drag pos mchi ma mang du shor/ gnyid sad nas kyang bsam bzhin

du dad shugs kyi mchi ma rgyun mi 'chad par 'ong ba zhig 'dug /mngon sum las kyang gsal ba'i rmi lam de lta bu zhig byung bas rje 'di sku khams ci 'dra zhes dris byung ba dang
/ gzhis rtse nas 'tsho byed pa dang / de 'bod mi bcas kyang shin tu snga bar yar yong / phyug po gzhung ngos nas yar bltas pas ngor gyi thad kyi nam mkha' thams cad 'ja'
kha dog lnga ldan gyis khrig ger gang 'dug ces gleng / gang ltar yang nyi shar tsam na ljags dbugs kyang mi snang bas/ bdag gis thugs dam gsal 'debs 'dra zhus pas spyan
dmigs lta bu mdzad song ba bcas mdor na dgung grangs don drug tu phebs pa mig dmar zhes pa shing pho byi ba'i lo'i sa ga zla ba'i tshes bcu res gza' zla ba dang / skar
ma rta chung 'dzom pa'i nyi dros sbrul gyi steng du rlung dang byang chub kyi sems thams cad sgra gcan gyi rtsa dbu ma'i nang du zhugs te gzhi la gnas pa'i 'od gsal ma dang
/ bsgom stobs kyis myong ba'i 'od gsal bu gnyis ro gcig tu 'dres nas don gyi 'od gsal zhes bya ba'i 'chi ba chos kyi sku'i ting nge 'dzin la snyoms par zhugs par gyur
to/ /de'i tshe nam mkha'i mtha' skor na sprin mchod pa'i gzugs brnyan 'dra ba cung zad mchis pa dang / nam mkha'i mthongs thams cad kun tu dwangs zhing / nyi ma shin tu
dro ba'i gseb nas gangs lta bu re zung 'babs pa ni bdag cag thams cad kyis mthong bas me tog gi char yin par mngon no/ /de nas nyi ma phyed tsam nas 'ja' sprin gyis nam mkha'
phal cher khyab snang ngo / /bdag cag rnams ni mgon dang skyabs dang dpung gnyen thams cad dang bral bas dang nya bye tshan du dor ba'am/ rgya mtsho'i klong du ded dpon
dang bral ba'i tshong phrug gi tshogs 'khyams pa bzhin du sdug bsngal drag pos non te ci bya gtol med du gyur rung / chos thams cad sems kyi cho 'phrul yin pa dang /

bla ma'i thugs rje dang byin rlabs la nye ring med pa kho na rgyun mtshan du byas nas rang gis rang la sems bso bgyi ba dang / rje rang la gsol ba rtse gcig 'debs pa las gzhan
pa'i thabs zad cing / zhi bar gshegs ma thag nas bzung thugs dam ma grol gyi bar du/ bla ma bstan pa dar rgyas kyi gtsos dge slong bzhis rje nyid kyis dus rgyun du gsungs
pa'i yi dam lha'i mngon rtogs rnams dang / gtor bsngo dang bcas pa nyin re bzhin thun gnyis su bcad nas nyams su blangs pa dang / thugs dam gyi skabs sku'i gzi mdangs
dus rgyun pas legs shing / sku sha dkar ba dang / zhal ras kyi ngos su gnyer ma'ang cher med pa'i gzhon sha chags par mchis/ zla ba de'i tshes bcu gsum gyi nub mo da rang
thugs dam las grol med dam snyam pa 'dra zhig sems la shar te sku gdung rin po che mjal bas de mu ltar mchis/ nam mkha' la yang yang bltas pas 'ja' sprin dkar po shas
che ba'i kha dog lnga ldan gyi 'ja' sprin 'dra mang po shar song / de nub spong ba pa kun bsod lags kyi rmi lam du'ang / lha'i bu dang bu mo mchod rdzas thogs pa bsam gyis
mi khyab pa zhig e wa~M bla brang gzhung gi rgyab nas bskor te phar nub phyogs su song / ci yin dris pas/ mkhan chen rdo rjai 'chang rnal 'byor 'jam dpal bzang po dag pa'i
zhing khams su phebs pa yin zer/ 'o na nga'ang bla ma mjal du 'gro snyam phyin pas thar rtse nub sgo dang nye bar slebs/ de na mi nag po 'jigs su rung ba zhig 'gro yin
'dug pa kun bsod la phyi mig cig bltas nas/ khyod da bla ma mjal mos par 'dug te da nangs mkha' spyod la phebs song / de'ang thog mar nub phyogs bde ba can na ngor chen
rdo rje 'chang bzhugs 'dug pas de'i drung du phebs song / nga'ang phebs skyel du phyin pa yin zer thar rtse'i nub sgo'i nang du yar thal gyis

zhugs pa zhig rmis/ gnyid sad nas kyang dga' skyo zung du 'brel ba'i sgo nas mig nas mchi ma mang po shor ces gsungs pa dang / tshes bcu bzhi'i snga dro skya rengs shar ba
tsam na nam mkha' mthing shun ltar sngo zhing shin tu dwangs pa la/ dgon pa'i thad ngos nas nub phyogs su sprin dkar po dar yug brkyangs pa lta bu gnyis 'dug ces gleng ba
dang / de nas nyin phyed tsam na 'ja' kha dog lnga ldan ring thung gsum shar 'dug ces thams cad kyis gleng bas da thugs dam las grol bar gdon mi za snyam nas sku gdung rin
po che'i drung du phyin pas bdag dang lhan cig 'ong ba lta bu'i sbrang bu zhig kyang sku gdung rin po cher 'khor 'dug pa dang / zhal mdangs phran bu nyams pa ltar snang
bas/ slar yang 'od gsal las zung 'jug gi skur bzhengs te/ sangs rgyas dang byang chub sems dpa' rnams dang lhan cig dpa' bo dang mkha' 'gro ma dang chos skyong ba'i srung
ma'i tshogs dang bcas pa rnams kyi bsu ba'i bkod pa so so skye bo'i blo'i spyod yul las 'das pa dang bcas te dag pa'i zhing khams bde ba can la sogs par gshegs par gor
ma chag go /de nas na bza' dang sku gzugs rnams la bltas pas de'i sngon bdag cag rnams kyis ma mthong ba ma gtogs/ shangs bug nas byang sems dkar po mang po mgul gong nang
du babs snang ba thams cad kyang bskams zin 'dug /'di ni ngor chen rdo rje 'chang gi rnam thar sogs nas 'chi kha nyid du phyag rgya chen po mchog gi dngos grub thob nas
rnam shes spyi gtsug tu song ste/ longs spyod rdzogs pa'i sku'i zhing khams su 'gro bar 'gyur ro/ /de'i rtags pha'i khu ba'i thig le sna bug g.yon nas mar 'byung ngo /
/zhes bde mchog gi gzhung nas lung 'dren dang bcas te gsungs 'dug pa dang / gsang ba'i gnas kyang sba ba sbubs su nub te gtan nas mi snang /

zhabs 'bring ba tshor dris pas/ /gsang ba'i gnas blta bas mi mngon pa 'di ni sngar nas rang yod pa yin/ phyis dgung grangs bdun cu'i nang du phebs pa'i tshe zhabs pus kyang
mi bde ba dang / sku gsang yang bro ma thag tu stsal dgos pa zhig yod/ de la brten nas thugs brel lta bus gzim tog nang du sku gsang gnang ba'i tshe'ang / res gzim tog gi
nang du gsang chab mi babs par phyi rol tu bo 'ong ba zhig yod pa de'ang sba ba sbubs su nub pa'i rkyen gyis yin ces gleng / 'di lta bu ni sngon gyi dus su rje sa paN dang
/ ngor chen rdo rje 'chang dang / chos rje dkon mchog lhun grub sogs la byung zhing / mtshan dpe cha mthun 'di ni ye shes kyi sku mngon du mdzad pa'i rtags yin zhes rnam
thar snga ma rnams su bris 'dug pa ltar ro/ /de nas rin chen 'bar ba las/ bdud rtsi 'khyil ba bzlas pa yi/ /dri zhim chu yis dang por bkru/ /zhes sogs dang / kye rdo
rje'i rgyud rgyas pa las/ sku gsung thugs kyi rigs sngags gdags/ /rang gi lha'am gzhan yang rung / /zhes sogs gsungs pa ltar de sngon mtshams pa so sor yang bum chu bsgrub
rgyu phul yod pa dang / khyad par tshes bcu bzhi'i nub mo dang / bco lnga'i tho rangs bdag cag kha shas kyis dpal kye rdo rje'i bdag gi rnal 'byor sngon du 'gro ba'i sgo
nas las thams cad pa'i bum pa tshul bzhin du bsgrubs shing / de nas tshes bco lnga nyi ma rtse shar tsam na/ sku gdung rin po cher na bza' bzang po dang bcas te bzhugs
khri'i khar bzhugs su gsol nas/ dad pa can thams cad la mjal kha btang ste gsol ba dang smon lam 'debs su gzhug pa dang / de nas grwa pa kha cig gis gzim chung gzhan zhig
tu dpal kye rdo rje'i dkyil 'khor gyi thig btab cing / bdag cag kha shas kyis nyi dros phyi ma tsam na

'jig rten kun gyi mchod sdong bla na med pa'i sku gdung rin po cher gong du bshad pa ltar gyi bum pa'i chus sku khrus legs par gsol zhing / sku'i gnas gsum du sku gsung thugs
kyi sa bon dang / dpal kye rdo rje'i rtsa sngags dang / snying po dang / nye snying rnams shog bu la bris shing dri bzang pos byug pa rnams sbyar ba dang / bsil ba'i sman
dri bzang po dang ldan pa thams cad lhan cig tu sbyar ba'i lde gus yongs su byugs shing / ras ser po mang pos legs par dkris pa dang / dbu rgyan dang / stod g.yog dang
/ smad g.yogs la sogs pa'i lha rdzas kyi na bzas mdzes par spras te/ dpal kye rdo rje'i dkyil 'khor gang du bzhengs pa'i gnas kyi gzim chung du spyan drangs te/ spos mar
me zhal zas rnams re re nas brgya phrag lnga tsam dang bcas pa'i mchod pa'i bye brag mtha' yas pa'i dbus su gdung sgrom gyi steng du bzhugs su gsol/ de nas bdag cag dge
slong bcus sku gdung rin po che rnam snang dges pa rdo rjer yan lag bzhi rdzogs su bskyed de bzlas pa bya ba sogs rje btsun rin po ches mdzad pa'i kye rdor dus tha'i cho
ga sogs nas ji ltar 'byung ba bzhin bgyis so/ /de nub bdag cag dge slong bcus dpal dges pa rdo rje'i sta gon gyi cho ga bgyis pa nas bzung / zhag zhe dgu'i bar du dge slong
bcus dpal kye rdo rje'i rdul tshon gyi dkyil 'khor bzhengs te sgrub cing mchod pa dang / bdag nyid 'jug cing dbang blang ba la sogs pa nyin rer cho ga tshar re ma chag
par bgyis pa dang / de thams cad la nyin re bzhin grwa pa re la phyag 'gyed dngul zho re dang / skabs 'gar de'i steng tshab ra la sogs pa'i bsnyen bkur zhabs tog phun sum
tshogs pa bsgrubs pa dang / de'ang bdun phrag re re rdzogs pa'i mthar rdul tshon gyi dkyil 'khor gshegs su gsol zhing / slar yang thig

btab ste sta gon bya ba sogs rje btsun rin po ches dus tha'i cho ga las ji ltar bshad pa bzhin bgyis pa dang / dus tha'i cho ga dngos kyang gang zag mchog la bya ba'i tshul
ji ltar bshad pa ltar thog mar bdun phrag gnyis kyi bar la sku gdung rin po che rnam par snang mdzad kye rdo rjer bskyed cing / ye shes pa gzhug pa sogs bgyis pa dang /
dbang bskur ba ni rje btsun rin po ches gzhan phan bdud rtsi las/ bla ma'am gang zag mchog la byed na/ dbang la sogs pa len mkhan ni gang zag mchog de yin la/ dbang skur
mkhan de ni dkyil 'khor gyi 'khor lo la sogs pa sangs rgyas dang / byang chub sems dpa'i tshogs rnams yin zhing / bdag gis bla ma'i zhabs tog byed par dmigs na bsod nams
mchog tu 'gyur gyi/ gzhan du na bdag slob dpon lta bur bsgoms na ni bdag nyid la nyes par 'gyur ro/ /des na bdag g.yog gam/ zhabs tog byed par bsam pa gal che'o/ /zhes bka'
stsal pa ltar dkyil 'khor gyi gtso bos dbang rnams phul bar bsams te/ dbang tshig rnams bdag gis brjod pa dang / maNDal 'bul ba dang / dbang rdzas 'bul ba sogs las kyi
rdo rje'i bya ba thams cad bdag gis bgyis te/ mdor na bdun phrag gnyis kyi bar la dus tha'i cho ga dbang dang bcas pa'i zhabs tog bgyis pa dang / bdun gsum pa man chad la
dus tha'i cho ga dang / dbang sogs kyi spros pa ci'ang ma byas par bla ma dang dkyil 'khor gyi gtso bo dbyer med du dmigs te bdag nyid 'jug cing dbang blang ba kho na bgyis
pa yin la/ bdun phrag bdun pa'i dkyil 'khor gshegs gsol gyi nyin dpal bo'i ston mo'am tshogs 'khor du grags pa dang / rdul tshon chu bor spyan 'dren pa dang / gtor 'bul
la sogs pa cho ga mtha' rgyas kyi tshul du bgyis pa dang / de'ang

thog mar thugs dam grol ba nas bzung / sku gdung rin po cher zhugs ma phul gyi bar du nyin re bzhin spos mar me zhal zas rnams re re nas brgya phrag gnyis gsum re ma chag par
phul ba dang / de nas kyang dpal kye rdo rje'i dkyil 'khor la nyin re bzhin rnam gsum brgya mchod re ma chad par phul ba dang / yang sa ga zla ba'i tshes bcu nas bzung
dgung zhag zhe dgu ma rdzogs kyi bar zhag lnga bcu nga bzhi la nyin re bzhin dge slong bcus snga dro bdag bskyed bsnyen rgyas dang 'brel ba'i dpal kun tu rig pa'i ras bris
la brten pa'i dkyil 'khor gyi cho ga dang / phyi dro bdag bskyed rdo rje sems dpa' dang 'brel ba'i kun rig gi cho ga re ste tshar gnyis ma chad par bgyis pa dang / de'ang
bla ma dang dkyil 'khor gyi gtso bo dbyer med du dmigs te bdag nyid 'jug cing dbang blang ba kho na bgyis pa yin la/ khyad par bdun tshigs re rdzogs nyin dge tshogs byang
chub tu bsngo ba'i phyir tshogs kyi rdo rje slob dpon du bla ma re re gdan zhus dang 'brel bar dge slong nyi shu res kun rig gi cho ga tshar gnyis re bgyis pa dang /
de thams cad la'ang nyin re bzhin mchod pa shin tu rgyas pa dang / grwa pa re la nyin re bzhin phyag 'gyed dngul zho re phul ba sogs bsnyen bkur zab pa dang / yang bdun
tshig re re'i mtshams su dge slong bzhi res rje btsun rdo rje rnal 'byor ma'i sindhu ra'i dkyil 'khor bzhengs te sgrub cing mchod pa dang / bdag nyid 'jug cing dbang blang
ba sogs bgyis pa dang / yang e wa~M pa'i lam 'bras lha khang sogs dang / rje rang gi gzim chung bcas re mos kyis nyin re bzhin brgya mchod re dang bcas te dge slong bcu
skor res snga phyir bla ma mchod pa nyin nyi shu skor bgyis pa dang / de dag so sor grwa pa rer yon 'bul dngul zho re dang bcas pa'i bsnyen bkur zab pa dang / thugs dam
grol ba nas bzung rim gyis e wa~M bla brang

gzhung du mkhan rin po che khri thog pa ngag dbang bsod nams rgyal mtshan gyi mdun du skyabs mgon rdo rje 'chang de nyid kyi dgongs pa chos dbyings su rdzogs pa'i ljags bsngo
thugs smon zhu mtshon lha gos dang / rdor dril/ gos chen gyi stod rtse spus legs/ chung ja 'khor drug gcig bcas phul ba dang / de bzhin du klu ldings zhabs drung rin po
che byams pa tshul khrims phun tshogs pa dang / khang gsar mchog sprul rin po che 'jam dbyangs shes rab rgya mtsho pa dang / khang gsar zhabs drung chung ba ngag dbang
blo gros snying po bcas so so'i mdun du'ang ljags bsngo zhu mtshon gyi 'bul ba gong mtshungs re phul/ bla brang phan bde khang gsar du de skabs mkhan po zhabs drung gnyis
ka khams su phebs nas bzhugs med na'ang / de dag gi 'bul skal lam mchod thebs kyi zhal 'debs su gser zangs kyi mar me mdzad dang / rdor dril/ ljon ja 'khor drug gnyis/ 'bras
dkar ltang sogs phul ba dang / bdun tshigs dang po rdzogs nyin kun rig gi rdo rje slob dpon du klu ldings zhabs drung rin po che byams pa tshul khrims phun tshogs gdan
zhus kyi 'bul bar gser zangs kyi thang stong rgyal po'i sku dang / gser Dar dngul shan ma 'phan dang bcas pa/ phyag ting dngul thag dang bcas pa/ dngul gyi 'gu tshe theb
lnga tshar dang bcas pa/ rgya rol che legs cha/ mdzod gos Tam ris dmar ser gyi shan ldan sku sbyar me long ma/ mdzod gos mtshal kha'i stod 'bogs sram rgyan ma/ sbu har
gyi zhabs lhwam 'ja' chen/ phying dmar/ ljon ja brgyad pa 'khor drug gnyis/ 'bras dos sogs phul ba dang / sku tshigs gnyis par khang sar mchog sprul rin po che 'jam dbyangs
shes rab rgya mtsho gdan zhus kyi 'bul bar gser zangs kyi slob dpon za hor ma dang / dngul

gyi maNDal/ dngul ting bdun tshar/ gser Dar dngul shan ma 'phan dang bcas pa/ rgya rol spus legs cha/ srab ther gyi sku sham spus legs/ gos chen sman sham gyis mtha' lcags
byas pa'i sku sbyar/ gos chen rgya smug gi stod 'bogs sram rgyan ma/ spu har gyi zhabs lhwam 'ja' chen/ phying khra/ ja brgyad pa 'khor gnyis/ 'bras ltang sogs phul ba dang
/ bdun tshigs gsum pa rdzogs nyin khang gsar zhabs drung rin po che ngag dbang blo gros snying po gdan zhus kyi 'bul bar gser zangs kyi don yod grub pa dang / dngul gyi
'bru par shubs ldan/ zangs bum kha mchu zhabs gsum dngul las grub pa/ thod DAr dngul shan ma 'phan bcas shubs ldan/ gos chen rgyan bzhi'i shan ldan gyi na bza' 'gan sbyar/
srab ther gyi sku sham/ ras lhwam/ li ldir/ ras khra'i mnam yol/ ljon ja brgyad pa 'khor gcig /'bras dos sogs dang / sku tshigs bzhi par thar rtse rang gi zhabs drung
'jam dbyangs rin chen rdo rjer dngul kyi bkra shis rdzas brgyad sogs 'bul ba 'os 'tsham dang / bdun tshigs lnga par dpon slob las thog pa nam mkha' rgyal mtshan par rdor
dril dang / gos chen gyi stod rtse/ ras lhwam/ ja brgyad pa 'khor gcig sogs dang / bdun tshigs drug par bla ma bstan pa dar rgyas la gos chen gyi tshar stod/ rgya ther gyi
gzan/ dngul gyi chab blugs/ ras lhwam/ ja sbag gnyis bcas dang / bdun tshig bdun par sprul sku shes rab rgya mtsho par gos chen gyi stod rtse dang / srab gzan/ phrug gzan/
ja sbag gnyis bcas phul ba dang / gzhan yang khang ser dpon slob 'jam dbyangs grags pa cho ga'i dbu bzhugs sogs su phebs ma thub stabs mchod bsngo zhu mtshon gyi 'bul
bar rdor dril dang /

ljon 'dab 'khor gcig sogs phul ba dang / hor nyag brag sprul skur cho ga gsung rten phar phul bar gos chen gyi stod rtse dang / ljon 'dab 'khor gcig dang / sga stod chos rje
spang shar bla ma dang / 'dzi phu bla ma bcas so sor cho ga gsung rten phar phul bar rdor dril re re dang / mgo snam kha/ ras lhwam/ dkar yug sogs phul ba dang / tshe mtshams
pa bsod nams bzang po dang / tshe mtshams pa kun dga' bsod nams dang / tshe mtshams pa ngag dbang chos 'phel dang / bka' 'gyur bla ma bcas so sor mtshams zla re bzhugs
rgyu'i rten du dngul srang gsum re phul ba dang / dpal e wa~M chos ldan gyi gtsug lag khang du nyin re bzhin rnam gsum brgya mchod dang bcas te dge 'dun gang yod kyi
dpal kun tu rig pa'i cho ga nyin bdun dang / bla mchod nyin gnyis te nyin tshogs dgu bgyis pa'i thog mar nyin gcig la dge slong re rer phyag 'gyed dngul zho re phul ba dang
/ de rjes nyin drug la nyin re bzhin grwa pa re la phyag 'gyed dngul Tam phyed re phul ba dang / de rjes nyin gnyis la nyin re bzhin grwa pa nyi shu re la phyag 'gyed
ljon 'dab sbag re phul ba dang / de dag gi dge tshogs byang chub snying por bsngo ba'i slad du mkhan rin po che khri thog par tshogs bsngo lan gnyis zhus pa'i 'bul bar ljon
'dab 'khor gnyis sogs phul ba dang / dpon slob la'ang tshogs bsngo zhu mtshon ljon ja sbag gnyis bcas dang / yang sa ga zla ba'i nang e wa~M pa'i gtsug lag khang du dge
'dun gang yod kyis ngor lugs dkyil 'khor lnga'i sgrub mchod tshogs pa'i skabs kyang 'phar ma nyin gcig btsugs te/ de'ang rten gyi drung du rnam gsum brgya mchod gnyis
dang / dkyil 'khor so sor mchod pa dang / dge 'dun rnams la mang jas bsnyen bkur ba sogs zab pa dang / snga tshogs su grwa pa bcu re la phyag 'gyed ljon ja sbag re dang /
phyi tshogs su grwa pa re la phyag 'gyed dngul Tam re dang /

de'i steng dar kha bsod kyi tshab ra bcas phul ba dang / las tshan so sor yang snga tshogs dang phyi tshogs bcas su rnam gzhag gang zab dang / de nyin mkhan rin po che khri
thog pa tshogs kyi rdo rje slob dpon du phebs pa'i 'bul bar gser zangs las grub pa'i ston pa dang / rdor dril la sogs pa sku gsung thugs kyi rten/ dar ras ling gos chen
mgo snam la sogs pa tshan grangs kyi rigs shin tu mang po/ ja 'khor drug gnyis/ shing thog dang 'bras dos la sogs pa zab par phul ba dang / gzhan chos grwa chen po bkra shis
lhun por paN chen thams cad mkhyen pa'i mchog sprul rin po che'i mdun ljags bsngo zhu mtshon ston pa'i gser sku dang / rdor dril theg chen/ mgo snam gyon 'dang / ljon
ja 'khor gnyis/ rta pho gcig /'bras ltang sogs phul ba dang / yongs 'dzin dang / sngags chen dang / zur bzhi bcas kyi bla ma so sor ljags bsngo zhu mtshon gyi 'bul ba dang
/ dgon de'i 'du khang dang lha khang gtso che gras rnams su rnam lnga brgya mchod dang / de bying gi lha khang rnams su'ang mchod 'bul cung zad dang bcas pa/ tshogs chen
la mang ja dang / de'i nang tshan khron sbug mi tshan la mang ja bcas zab pa dang / khyad par bod kyi rdo rje gdan dpal ldan sa skya'i chos grwa chen por khri chen thams
cad mkhyen pa ngag dbang bkra shis rin chen gyi spyan sngar ljags bsngo zhu mtshon ston pa'i gser sku dang / rdor dril/ dar gos la sogs pa'i tshan grangs dang / dngul
Tam srang lnga/ ja 'khor gnyis sogs dang / skyabs mgon dngos grub dpal 'bar dang / ngag dbang rdo rje rin chen dang / 'jam mgon kun dga' bsod nams bcas so so'i mdun du rdor
dril/ dngul Tam srang gsum re/ ja 'khor drug re re bcas phul ba dang / gdung sras chung ba gnyis so sor rdor dril dang / bzang ja sbag gnyis re/ dngul Tam srang do re
bcas phul ba dang / rje btsun ma mgres gzhon bcu

gnyis dang / lha khang mkhan po bcas su bsngo zhus ljon 'dab sbag re re dang / chos grwa chen po der bzhugs pa'i rten gsum ngo mtshar can so so'i mdun du brgya mchod dang /
mgon khang khag rnams su sa lam gyi bar chad zhi zhing thugs bzhed lhun gyis grub pa'i phyir chos srung rnams la skong ba dang / sgrol ma lha khang du sgrol chog dang /
lha khang chen mor rnam lnga brgya mchod dang / dge 'dun 'dus pa rgya mtshor mang ja'i bsnyen bkur bcas bsgrubs pa dang / zhwa lu ri sbug mchog sprul rdo rje 'chang chen
po'i spyan sngar ljags bsngo zhu mtshon dngul Tam srang lnga dang / ljon ja 'khor drug gcig /zhwa lu ri mthil gyi slob dpon so sor bsngo zhus dang / dgon de'i rten gsum gyi
drung du brgya mchod dang / dgon par mang ja gsum gyis bsnyen bkur ba dang / tshar chen rin po che'i gdan sa mdar grong mo cher rnam lnga brgya mchod dang / mkhan por
bsngo rten/ 'dus tshogs su kun rig nyin btsugs kyi grwa pa rer phyag 'gyed dngul skar lnga re dang / mang mkhar thub bstan dge 'phel dang / mang mkhar dar rgyas dgon/ mang
mkhar dgon pa shar/ mang mkhar bsam grub dgon/ mang mkhar gnas gsang sngags sde/ lha rtse chos sde/ rtag brtan phun tshogs gling / ri khrod jo nang / bzhad bkra shis dge
'phel/ bzhad padma chos sdings/ bzhad grwa tshang chen mo/ bzhad dngul chu/ bzhad gru 'dzin/ bzhad ltang dgon/ bzhad dpal ldan sdings/ bzhad dgon gsar/ bzhad dgon sbug
/bzhad chos sgo/ bzhad 'bru dgon/ bzhad dgon pa byang bcas kyi dgon pa so sor mang jas bsnyen bkur ba dang / bla ma rnams su bsngo zhus dang rten gsum phal cher ba'i mdun
brgya mchod dang bcas pa dang / rgyang 'bum mo che dang / mang mkhar mu gu lung du rnam gsum brgya mchod dang / mus rab 'byams pa'i gdan sa bzhad thub bstan yangs pa

can du brgya mchod dang / mkhan po gsar rnying dang slob dpon so sor bsngo zhus dang / dgon par mang ja dang / grwa pa re la phyag 'gyed dngul skar lnga re dang / kun mkhyen
bsod nams seng ge'i gdan sa rta nag thub bstan du rnam lnga brgya mchod/ mkhan po dang slob dpon so sor bsngo zhus dang / 'dus tshogs su mang ja dang / grwa pa re la phyag
'gyed dngul skar lnga re phul ba dang / rta nag sgrol sbug tu brgya mchod dang dgon par mang ja/ byang chub gling dgon stod smad gnyis su brgya mchod dang / bla mar bsngo
rten dang / grwa btsun re rer 'gyed skar lnga re dang / rab brtan chos lung du'ang mang ja 'gyed bcas dang / paN chen shAkya mchog ldan pa'i gdan sa thub bstan gser
mdog can du brgya mchod dang / dgon par mang ja 'gyed skar lnga re dang / dpal ldan sa skya'i gdan sa rtse gdong chos sder rnam gsum brgya mchod dang / 'dus tshogs su mang
jas bsnyen bkur ba dang / 'gyed grwa pa rer dngul skar lnga re dang / dpyal lo sogs kyi gdan sa thar pa dgon dang / pa rnam dga' ba gdong / nyang stod spyid sbug bcas su
brgya mchod dang / bla ma so sor bsngo zhus/ 'dus tshogs su mang ja gnyis re dang / rgyal rtse dpal 'khor chos sder rnam lnga brgya mchod dang / 'dus tshogs su mang ja
dang / mkhan por bsngo zhus dang / de'i nang gses gur pa grwa tshang du rnam lnga brgya mchod dang / bla mar bsngo rten/ 'dus tshogs su mang ja gsum dang phyag 'gyed grwa
rer dngul zho re/ mus gle lung chos sder brgya mchod dang mang ja 'gyed bcas/ mus kyi spru byang chub gling du mang ja 'gyed bcas/ gtum ston blo gros grags kyis btab pa'i
dpal snar thang gi chos sde dang / dgon pa byang / lhun po rtse/ gangs can chos sde/ khro phu/ gnas chos sde/ bo dong chos sde/ bya gshong / snying ri'i sgrub sde khag
/gnas phur mo chos rdzong

gi sgrub sde khag /dben sgang ri khrod pa/ srad chos 'khor gling rnams su mang ja dang bla ma so sor bsngo zhus/ rten gsum so sor brgya mchod bcas dang / srad rgyud pa dang
/ srad dgon khra/ shangs rgya mtsho dgon/ 'bras yul skyed mos tshal rnams kyi rten gsum so sor brgya mchod dang / bla ma so sor bsngo zhus/ 'dus tshogs so sor mang ja dang
/ 'gyed grwa pa re rer dngul skar lnga re bcas phul ba dang / dbus phyogs su jo shAka rnam gnyis kyi gtsos rten gsum khyad par du 'phags pa rnams kyi spyan sngar mchod
'bul gyi rten du bod dngul rdo tshad gcig bskur ba dang / gzhan yang bdun tshigs gnyis pa rdzogs pa'i rjes su/ spyir khang steng la sogs par sa chog ma byas kyang chog mod/
byas kyang 'gal ba med par sems nas sa chog mdor bsdus sngon du 'gro ba'i sgo nas gdung khang myang 'das mchod rten gyi dbyibs su brtsigs pa dang / sbyin sreg kyang 'byor
pas lcogs na gsum bzhi sogs byas kyang 'gal ba med par sems nas/ 'og tu kun rig dang / de steng rgya lcog gi steng du dpal kye rdo rje'i sbyin sreg gi dkyil 'khor bris
pa dang / sngar kye rdo rje'i sgo nas sku gdung rin po cher gnas yig gdags pa dang / rnam snang dges pa rdo rjer bskyed pa sogs grub zin pa yin na'ang / kun rig gi sngon
'gro'i rdo rje sems dpar bskyed pa dang / gnas yig gdags pa sogs bgyis pa dang / de nub mchod pa'i bye brag 'ga' zhig dang bcas te sku gdung rin po che gdung khang du
spyan drangs pa dang / de'i phyi nyin hor zla lnga pa'i tshes gnyis kyi tho rangs tsam nas lung rig smra ba'i dbang phyug khang gsar mkhan rin po che ngag dbang bsod nams
rgyal mtshan tshogs kyi rdo rje slob dpon chen por spyan drangs te/ bsnyen pa song ba'i dge slong bcu phrag gcig dang bcas pas dpal dgyes pa rdo rje'i sgo

nas sku gdung rin po cher zhugs 'bul ba dang / bstan pa'i snang byed bla ma bstan pa dar rgyas kyi dbu byas pa'i dge slong brgyad kyis bcom ldan 'das kun tu rig pa'i sgo nas
sku gdung rin po cher zhugs 'bul ba'i zhabs tog rgyud sde nas ji ltar gsungs pa bzhin du bsgrubs shing / de nyin tho rangs nas bzung nam mkha' thams cad kha dog sna tshogs
pa'i sprin gyis gang ba zhig ni nges par 'dug cing / dgon pa'i grwa pa phal cher zhig gis ni da nangs tho rangs 'ja' kha dog lnga ldan rtsa ba gcig pa shar ngos su bstan
cing rtse mo mang por gyes pa nub phyogs su zug pa zhig shar song ba de lta bu ni sngar mkhan chen rdo rjai 'chang byams pa kun dga' bstan 'dzin gyi gdung bzhu'i skabs
kyi 'ja' yis kyang cha shas tsam yang 'gran par mi gzod ces gleng 'dug pa dang / thog mar zhugs 'bul ba'i tshe me rang 'bar lta bu'i shin tu 'bar sla ba dang / de dus kyi
dud pa ni/ thog mar gdung khang gi steng du 'khyil ba snyam byed cing / de nas dud pa rnams dgon pa'i nub ngos kyi nam mkhar song zhing / de nas dgon pa la g.yon skor
lan cig byas nas/ mthar nam mkha'i 'ja' sprin rnams dang dbyer med du 'dres pa'i tshul gyis yal bar gyur ces zer ba dang / me lce rnams kyang kha dog dkar gsal 'od dang ldan
zhing / gzhan du 'khyag 'khyog med par rtse mo rnams rtswa ljang gshibs pa ltar gyen kho nar 'bar ba'i ya mtshan pa dang / skabs skabs su bkra shis pa'i ri mo'i dbyibs
lta bur 'bar ba dang / bsreg rdzas rnams 'bul ma tshar gong nas sku gdung rin po cher me bzhes grub pa'i shin tu sla ba dang / khyad par dri zhim pos dgon pa'i gling thams
cad la khyab pa ni skye bo mtha' dag la mngon sum tshad mas grub pa nyid do/ /de nyin mkhan rin po che khri thog pa'i mdun gser zangs las grub pa'i gong ma dbang sdud
snying po'i snang brnyan dang / dngul gyi 'bru par/ zangs bum kha mchu zhabs gsum dngul las grub pa/ phyag ting

dngul thag can dang / gser Dar dngul shan ma/ rol mo cha/ mdzod gos dmar ser gyis shan pa'i sku sbyar me long ma/ srab ther gyi chos gos/ le na'i sku gzan/ zhabs lhwam 'ja'
chen/ nam thong phyar ba/ ja 'khor drug gnyis/ 'bras do sogs phul ba dang / bla ma bstan par nang gos kyi stod rtse dang / ja sbag gnyis sogs phul ba dang / de bying thams
cad la'ang rnam gzhag dang yon 'bul la sogs pa shin tu zab par bgyis so/ /de nas mchod pa dang bcas te zhag bdun song ba'i mthar gdung khang zhal phye ba na/ gdung rus
ni mkhan chen rdo rje 'chang byams pa kun dga' bstan 'dzin gyi skabs ltar nyung tsam zhig las ma mchis so/ /de'i rjes su rgyud sde rnams nas ji ltar bshad pa bzhin gyis
gdung rus rnams btus te dpal kye rdo rje'i sgo nas bsgrubs pa'i bum chus sku khrus gsol ba dang / dpal kun rig gi rtsa rig 'bum phrag 'gro nges bgyis pa'i bum chus yang yang
sku khrus gsol zhing / slar gdung rus rnams zhib par btags te rin po che'i phye ma dang / dri zhim po'i chus sprus pa'i 'jim pa gtsang ma dang lhan cig tu bsres te/ 'jim
pa byin rlabs sngon du 'gro bas bla ma yi dam sangs rgyas byang sems chos srung nor lha dang bcas pa'i sku 'dra mang du spar btab cing de rnams la'ang rab tu gnas pa
brgya tshar 'gro nges bgyis pa dang / yang gdung thal rnams la'ang gdung rus shin tu zhib pa phran bu 'dres snang bas de dag kyang shin tu zhib par btags shing dri zhim po'i
chus sprus pa'i 'jim pa dang bsres te/ 'jim pa byin rlabs sngon du 'gro ba'i sgo nas rigs lnga'i sa bon dang / gtsug tor dri med kyi gzungs dang / rten 'brel snying po
bcas kyi gzungs gzhug dang ldan pa'i sAtstsha khri phrag brgyad lhag tsam bzhengs shing / de thams cad la'ang rab tu gnas pa bgyis pa

dang / khyad par lo de'i hor zla brgyad pa'i nang phyi rten khang bu brtsegs pa'i mchon rten bzhengs par/ thog mar sa chog mdor bsdus dang / sa bdag lto 'phye'i thig dang /
gter bum gzhug pa sogs sngon du 'gro bas mchod rten gyi phyags tshad rnams ngor chen rdo rje 'chang yab sras kyi bzhed pa ji lta ba bzhin du bgyis pa dang / de'i nang du'ang
mtshan nyid dang ldan pa'i srog shing la ji skad bshad pa ltar gyi gzungs gzhug pa dang / 'bri ba sogs dang / khyad par bla ma brgyud pa'i mtshan 'bum nas bzung / chos
srung nor lha dang bkra shis kyi bar thams cad kyi go rim ma 'phyugs pa gong ma'i phyag len ji lta ba bzhin dang / 'og tu gnod sbyin 'khor lo dang nor lha'i gter bum bcas
dang / khyad par sAtstsha rnams kyang yongs su rdzogs pa bzhugs su gsol zhing / de dag kyang sa rdo spungs pa lta bu ma yin par re re nas pad spungs mchod rten shar du
bstan te bsgrigs pa dang / star re bsgrigs tshar ba'i rjes su sAtstsha rab gnas mdor bsdus re'ang bgyis pa dang / de dag gi bar thams cad kyang gsang dang shug phye kho
nas bkang ba sogs mdor na tshul bzhin du bzhengs pa'i mchod rten la dge slong bcus tshe dpag tu med pa la brten pa'i rab tu gnas pa bgyis pa dang / yang hor zla lnga pa'i
mjug nas bzung ste rta nag lha bris pas gtsug lag khang du bsham rgyu'i dus thang rin po che che legs shin tu sgros gtsang ba zla ba gsum dang zhag lnga'i bar du bzhengs
te/ gong gsham zhal khebs sogs kyang phun sum tshogs par bgyis pa dang / yang rtse gdong nas bzo rig mkhas pa mi bzhi bos te hor zla dgu pa'i tshes brgyad nas bzung / nang
rten 'dra sku rin po che gser zangs las grub pa sku dngos mda' tshad tsam khri rgyab dang bcas pa dang / rin chen gnyis pa 'degs srang brgyad cu las grub pa'i padma spungs
pa'i mchod rten mda' tshad tsam pa la rin po che du ma'i phras

mdzes par spud pa bcas kyang zla ba gsum gyi khongs su shin tu sgros gtsang bar bzhengs grub pa la yungs 'bru lta bu'i ring bsrel dang / sku 'dra li ma dang / byin rten khyad
par du 'phags pa 'ga' zhig dang / srog shing mtshan nyid dang ldan pa dang / bla ma brgyud pa'i mtshan nyid 'bum nas bzung ste bkra shis kyi bar rgyud sde bzhi dang 'brel
ba'i gzungs bsam las 'das pa dang / sku gdung yid bzhin nor bu'i cha shas las grub pa'i sku 'dra rnams kyis phyur bur bkang ste/ tshul bzhin du bsgrubs pa'i nor lha'i
gter bum dang / gnod sbyin 'khor los zhabs bsdams pa'i bar rje btsun gong ma'i phyag len ji lta ba bzhin bgyis pa yin no/ /de dag gi tshe bzo bo thams cad la'ang 'dzugs
ston dang / bar ston dang / gser ston dang / grol ston sogs shin tu zab pa dang / rgyun gyi bza' btung phun sum tshogs pa dang / yon dang gnang sbyin la sogs pas shin tu
yid tshim par bgyis so/ /de dag gi skabs su'ang bar chad kyi rnam pa cung zad tsam yang med cing / mthun rkyen rnams kyang 'bad rtsol cher mi dgos par shugs kyis 'grig pa
sogs mdor na tshegs chung ngus bde blag tu grub pa ni rje nyid kyi thugs rje kho na yin par gdon mi za'o/ /gzhan yang zhi bar gshegs pa nas bzung / deng sang gi bar phal
che bar zla re bzhin dus chen dang bstun te dge slong kha shas kyis bla ma mchod pa ma chag par bgyis pa dang / khyad par bshad ma thag pa'i dus thang dang / 'dra sku dang
/ dngul gdung rnams la thog mar bdag cag dge slong bcus tshe dpag tu med pa la brten pa'i rab tu gnas pa nyin gang ma zhig bgyis pa dang / de rjes shing glang sa ga zla
ba'i tshes gcig nas bzung / bdag cag dge slong bcu gcig gis dpal kye rdo rje'i rdul tshon gyi dkyil 'khor bzhengs te sgrub mchod dang 'brel bar bzang po drug ldan gyi rab
tu gnas pa shin tu rgyas pa nyin bdun pa

zhig bgyis pa dang / de dag gi tshe'ang nyin re bzhin rnam gsum brgya mchod dang bcas pa'i mchod pa shin tu rgyas pa dang / dge 'dun rnams la'ang bsnyen bkur phul du phyin
pa bsgrubs pa dang / khyad par zla ba de'i tshes bcu'i nyin dge slong rags bsdus kyi ser sbreng dang bcas te 'dra sku rin po che dang / dus thang gnyis lam 'bras lha khang
dang / gtsug lag khang du gdan drangs te/ de'ang 'dra sku rin po cher nang gos dmar ser las grub pa'i snam sbyar la sogs pa'i na bzas bklubs te lam 'bras lha khang du bzhugs
su gsol zhing / de'i sku mdun rin chen gnyis pa 'degs srang bzhi dang zho brgyad las grub pa'i phud kong dang / dngul srang lnga dang zho brgyad las grub pa'i spyi
blugs dang / dngul srang lnga dang zho gsum las grub pa'i 'bru bar dang / dngul srang bcu gcig dang zho lnga las grub pa'i dkar 'dzin gyi steng zhal dkar yu ring zas snas
bkang ba dang / dngul srang bdun dang zho do las grub pa'i bzed zhal dang / dngul srang bco brgyad las grub pa'i bum pa cha la kha rgyan bum gos dang bcas pa dang / rdol
dril gser mgo can dang / Da ma ru dngul dkris can dang / phyag ting dngul thag can dang / dngul thod khebs stegs gser zangs las grub pa rnams sbyor 'jags zhus pa dang /
de nyin nas bzung nyin lnga la nyin re bzhin rnam lnga brgya mchod dang bcas te lam 'bras lha khang du dge slong bcu res bla ma mchod pa bgyis par bsnyen bkur phun sum tshogs
pa bsgrubs pa dang / yang tshes bcu nas bzung nyin gsum la e wa~M pa'i gtsug lag khang du nyin re bzhin rnam gsum brgya mchod dang bcas te dge 'dun gang yod kyis bla
ma mchod pa tshogs par nyin gnyis la grwa pa rer phyag 'gyed dngul Tam phyed re phul ba dang / nyin gcig la grwa pa rer dngul Tam re phul ba sogs bsnyen bkur shin tu bzang
bar bgyis pa yin no/ /de lta bu'i dus kyi

tshe'ang / thog mar dgung zhag skabs kyi bdun re re rdzogs mtshams su res nyi gur phub pa dang / res 'ja' kha dog lnga ldan shar ba sogs ma chad par byung zhing / rab gnas
kyi skabs kyang 'ja' kha dog lnga ldan 'dra shar ba dang / 'dra sku rin po che dang dus thang bcas bla brang gzhung du gdan drangs pa'i skabs kyang glo bur du 'ja' kha dog
lnga ldan shar ba sogs ngo mtshar ba'i ltas kyang 'ga' re byung ngo / /gzhan yang snga phyir e wa~M pa'i bla brang khag rnams dang / thar rtse rang gi grwa tshang dang
ltos rigs rnams nas gdung 'bul byung ba thams cad kyang gong gi dge tshogs rnams su smin nges zhus pa yin cing / gzhan phyogs tha dad pa nas mgon po gang gi thugs sras su
gyur pa rnams kyis zab dgongs dbyings su rdzogs pa'i slad du legs byas kyi sgo 'phar yangs por phyes pa'i tshul rnams ni re re nas smos kyis mi lang ngo / /mdor na bdag
cag gi dpal ldan bla ma dam pa mkhas dang grub pa yongs kyi 'khor los sgyur ba 'di'i phyogs su bdag cag rnams kyi lus longs spyod dus gsum bsags pa'i dge tshogs dang bcas
pa thams cad bskal pa brgya phrag mang por nyin re bzhin bye ba phrag mang po btang yang bka' drin gyi cha shas tsam yang 'tsho bar mi nus mod/ 'on kyang re zhig bdag cag
rnams kyi nus pa ni de tsam du zad do/ /de ltar kun rdzob tu gdul bya tshu rol mthong ba rnams kyi snang ngor yongs su mya ngan las 'da' ba chen po'i tshul bstan par gyur
mod/ mgon po gang gi thugs rje la skyo ba dang dub pa mi mnga' shing / gdul bar bya ba'i sems can la'ang mu dang mtha' med pa'i phyi dus 'khor ba ji srid gnas pa de srid
kyi bar du gdul bya rnams kyi khams dang bsam pa dang bag la nyal dang rjes su mthun par sprul pa sna tshogs pa'i sgo nas sems can gyi don rgyun mi 'chad par 'bad med
lhun grub tu 'byung

ba yin te chos kyi rgyal po 'phags pa rin po ches/ 'khor ba ji srid gnas kyi bar/ /rnam par 'phrul pa sna tshogs kyis/ /de srid de yi don mdzad pa/ /phrin las dbang phyug la
phyag 'tshal/ /ces gsungs pa ltar dang / rgyud bla ma las kyang / gdul bya'i khams dang 'dul ba'i thabs dang ni/ /gdul bya'i khams kyi 'dul ba'i bya ba dang / /de yi yul
dang dus su gshegs pa la/ /khyab bdag rtag tu lhun gyis grub par 'jug /ces gsungs pa ltar ro/ /kye ma skye rgu'i bsod nams ni/ /'bab chu zad pa'i rdzing bzhin te/ /'dren
pa lan cig rnyed pa yang / /gzigs pa gzhan du phyogs par gyur/ /ji bzhin gzigs pa'i chu gter ni/ /snying rje'i dri bzhon gyis bsrubs te/ /tshad mar gyur pa'i tshig gi zla/
/'gro 'di'i blo mun sel phyir spros/ /bden pa'i gsung gi bsil zer gyis/ /'gro 'di'i rab rib kun bsal yang / /slar yang som nyi'i mun spro ba'i/ /kye ma 'gro ba'i las
'di ci/ /gzod nas skye rga na 'chi bzhi'i/ /rba klong 'khrugs pa'i chu gter las/ /brgal yang 'gro 'di 'khor ba las/ /yid 'byung slad du bsnyun tshul bstan/ /dkar phyogs bdud
rtsi ltar bgyid pa'i/ /lha rnams mya ngan khur 'dzin cing / /rgyal kun mgon med la gzigs pa'i/ /spyan ni snying rje'i chu yis brlan/ /de mthong bdag cag rnams kyi snying
/ /dum bur mi 'gas rdo rje'am ci/ /'on te yid srubs dpung tshogs kyis/ /rig sngags byin pa yong mi shes/ /rgyal gsung thabs tshul sna tshogs kyis/ /rtsa gsum lha yi byin
bskul yang / /lung bstan bden pa'i ri mo ni/ /nam yang zub pa nyid ma gyur/ /nam zhig 'gro 'di'i bden 'dzin gyi/ /'khri shing drung nas 'byin pa'i slad/ /bde stong zung

'jug ting 'dzin ro/ /zhag gsum bar du rnam par myangs/ /de nas mtha' gnyis spangs pa yi/ /grub pa'i dge mtshan brnyes bzhin du/ /rgyal ba sras dang bcas pa dang / /lhan cig
mchog gi grong du gshegs/ /kye ma blang dor ston byed pa'i/ /smra ba'i nyi ma nub gyur pas/ /gangs ljongs 'gro 'di gling bar gyi/ /mun pa'i nang du lhung ba bzhin/ /kyi
hud 'khor ba'i nad 'phrog pa'i/ /chos kyi sman pa de bshegs pas/ /srid pa'i zug rngus mnar ba yi/ /gangs can 'gro 'di mgon med gyur/ /ma la rin chen snang ba dang / /nyi
zla'i 'od kyis mi sel ba'i/ /bzod du med pa'i mya ngan gyi/ /mun pa che 'di su yis byas / /kyi hud glang pos chu skyes rnams/ /bcom pa'i padmo'i rdzing bzhin du/ /mya ngan
me lces yid bsregs pa'i/ /bdag cag gdung ba ngan song bzhin/ /mgon khyod gzod nas 'gro ba la/ /phan pa sgrub par dam bcas rdzun/ /gzhan du khyod la brten pa yi/ /mya ngan
khur 'di ga las 'ong / /ngo mtshar sgyu ma'i tshon ris kyis/ /skal bzang spro ba skyed bsrings kyang / /mgon bral bdag cag rnams kyi snying / /lhag par mya ngan tsher
mas gdungs/ /'on kyang 'khor 'das chos thams cad/ /sems kyi cho 'phrul yin zhes gsungs/ /de phyir dam pa'i don nyid du/ /gshegs bzhugs 'du 'bral yod ma yin/ /don 'di bdag
cag rnams kyi yid/ /dbugs 'byin stsol ba'i sman gyi mchog /'khrul pa gcod pa'i stwa re dang / /byin rlabs 'gugs pa'i pho nya'ang yin/ /yid bzhin nor dang dpag bsam gyi/
/khengs pa'i ri bo snyil byed pa'i/ /'gro 'di'i bsod nams zhing mchog tu/ /bzhag pa'i sku gdung rin po cher/ /rgyal ba 'gro la phan mdzad kyis/ /rgyud du ji skad gsungs pa

ltar/ /sri zhu'i bya ba thams cad kyang / /tshogs gnyis rdzogs pa'i slad du bsgrubs/ /gangs can skye rgu'i bsod nams kyis/ /mgron du nye bar khug pa yi/ /dbus gtsang ljongs
kyi rten gsum dang / /bla ma dge 'dun bcas rnams la/ /mchod dang bsnyen bkur bstabs pa yi/ /bsod nams zla shes gzhon nu'i 'od/ /sngon bsags sdig pa'i mun pa rnams/ /zil
gyis gnon la chas pa bzhin/ /dad pa'i nor gyis rgyud phyug pa'i/ /skal bzang thar par chas rnams kyis/ /bsod nams gsog pa'i zhing mchog tu/ /ngo mtshar 'bar ba'i rten rnams
bzhengs/ /'bad rtsol med par yid bzhin du/ /rjes kyi bya ba kun 'grub pa/ /mgon khyod byin rlabs mthu kho nar/ /nges pa'i ka ba snying la tshugs/ /tshur mthong gdul bya
'dul ba'i slad/ /mdzad pa'i tha ma 'di bstan yang / /don dam 'khor ba ma stong bar/ /de srid 'gro don rgyun mi 'chad/ /phyogs 'di'i mgon med gdul bya la/ /rjes brtse'i
shing rtas nyer drangs te/ /sprul pa'i zla gzhon myur shar nas/ /phan bde'i ku mud rgyas par mdzod/ /sngon byon rgyal ba thams cad kyis/ /bsgral bar ma nus bdag lta bu'i/
/'gro rnams deng nas byang chub bar/ /khyod kyis rjes su 'dzin gyur cig /de mthus tshe rabs thams cad du/ /yongs rdzogs bstan pa'i sgor zhugs shing / /byang chub spyod mchog
rgya mtsho yis/ /don gnyis myur du 'grub par shog/ //de ltar dzam bu'i rkang 'thung gis nye bar mtshan pa'i ljongs 'dir phan bde'i nyi ma gsar du 'char ba'i slad du
bsam bzhin du sku'i skye ba bzhes pa bdag cag gi dpal ldan bla ma dam pa grub pa'i 'khor los sgyur ba mkhan chen rdo rje 'chang rnal 'byor 'jam dpal bzang po'i zhal snga
nas kyi rtogs pa brjod pa so so skye bo'i blo yi spyod yul du gyur pa rnams re zhig

bkod zin to// //slar smras pa/ ngo mtshar mkhyen brtse nus pa'i chu klung ji snyed gcig tu 'khyil ba las/ /ngo mtshar bshad sgrub dpag bsam ljon pa sngon med gsar du skyed
bsrings pas/ /ngo mtshar phan bde'i 'dod rgu sbyin la tsintA ma Nis mtshon min pa/ /ngo mtshar mi zad du ma'i gter gyur dpal ldan bla mar phyag bgyi'o/ /gang gi rnam thar
yon tan rin chen gter/ /yid 'phrog don gyi ltad mo 'bum 'byin pa/ /de kun tshig gi srad bur brgyu ba la/ /rgyal ba rnams kyang ngal ba'i rnam pa 'dzin/ /'on kyang bdag blo'i
khab kyi bu ga ru/ /chud pa'i rtogs brjod phra rab rdul lta bu/ /'di gtan phongs pa'i gdung ba sel ba gang / /sdeb legs tshig gi rgyal mtshan rtse la bkod/ /'di na gang
mtshan rna bar lhung ba yang / /skye ba brgya phrag mang por rnyed dka' na/ /rnam thar dran bzhin gsol ba btab pa'i mod/ /rnam grol 'dod rgu sbyin la som nyi ci/ /de
slad 'khor bas byas pa'i dpal 'byor rnams/ /skad cig mi gnas klog gi thag pa ltar/ /mthong na zhi ba'i nags klung bsten byed pa'i/ /thar 'dod dad pa'i gsos su 'di longs shig
/'dir 'bad dge tshogs spos kyi glang po yis/ /ma rungs 'khor ba'i g.yul ngo rab bcom nas/ /drin gyis lci ba'i yid can kun khyer te/ /byang chub snying po'i grong du 'jug
gyur cig /dpal ldan bla ma dam pa gsum gyi rtogs pa brjod pa ngo mtshar me tog g.yo ba'i 'khri shing byin rlabs 'dod rgu'i 'byung gnas las/ mkhan chen rdo rje 'chang
rnal 'byor 'jam dpal bzang po bkra shis grags pa'i rgyal mtshan dpal bzang po'i zhal snga nas kyi rtogs pa brjaud pa'i yal 'dab ste gsum pa'o//

//da ni rtsom pa mthar phyin te 'jug gi bya ba tshigs su bcad pa 'ga' zhig slob dpon daNDI'i zhabs kyi gzhung lugs kyi tambu ra'i rgyud las drangs te smras pas/ oM swa sti
siddhaM/ rgyal ba las kyang drin gyis lhag pa'i skyabs kun 'dus zhal bla ma dang / /gzhan yang yi dam rgyal ba sras dang slob mar bcas pa'i tshogs mtha' dag /mi phyed dad
gsum gser las grub pa'i gzhal med khang chen 'dir spyon la/ /ji ltar smon pa'i don rnams 'grub pa'i dge mtshan me tog bsnyil bar gsol/ 1 /bgrang du med pa'i bskal pa rgya
mtshor tshogs gnyis them skas la 'dzegs te/ /mi gnas myang 'das nor bu'i khri la zhabs kyi padmo rnam bkod kyang / /namaX mkhaX' dang mnyam yid can ma lus 'chi med grong
du bkri ba'i slad/ /ngur smrig 'dzin pa'i rnam par rol der slar yang dad pas phyag bgyi'o/ 2 /khyad par byams brtse dri yi gzhon paXs rgyal rnams ye shes chu yi gter/ /yang
yang bsrubs las 'di na kunaX dgaX'i mtshan dpe'i cha shas rab rdzogs shing / /zab rgyas chos kyi snang ba 'bum sdes bstan 'gro'i ku mud bzhad mdzad pa'i/ /yongs 'dzin
smra ba'i zla ba gang der dad pas gus phyag nyin bzhin brtsegs/ 3 /mkhyen pa'i ye shes lha lam ngogs su snying rje'i sprin dkar rab bkod de/ /gsang ba sngags kyi rnalaX
'byoraX zab mo'i bdud rtsi'i gru char phab pa las/ /rnam par grol ba'i lo tog skyed la 'jaXm dpaXl dbyangs dang dbyer med cing / /mkhas btsun bzaXng po'i gtsug gi rgyan
gyur gang der slar yang phyag bgyi'o/ 4 /gzhan yang zab rgyas chos tshul rgya mtsho'i rin chen do shal g.yo ba yis/ /bdag blo phongs pa'i gdung ba sel mdzad dpal ldan bla
ma'i tshogs rnams dang / /rab 'byams skyabs yul rgya mtsho'i 'dun sar zhing gi rdul rnyed lus sprul te/ /

gsol 'debs ngag gi rol mo 'khrol bzhin dad pas gus phyag nyin bzhin stob/ 5 /'di na bdag blo dad pa'i gru bo brtson 'grus rlung gis bskyod pa las/ /rnam thar mi zad nor bu'i
gling nas thun mong dag tu rab grags pa'i/ /rtogs brjod rin chen nyung shas blangs gang thar 'dod dad pa'i gsos nyid du / sdeb legs tshig gi phreng bar spel ba'i legs byas
rmad byung 'dis mtshon te/ 6 /rang lus longs spyod dus gsum bsags pa'i dge ba'i rtsa ba ji snyed pa/ /rnam par ri gling nyi zla dang bcas bye phrag bsam gyis mi khyab
par/ /sprul pa'i ltad mo gsar du ngoms 'dis tshangs pa'i khegs pa snyil byed cing / /kun bzang mchod pa'i spun zlar gyur gang dgyes pa'i spyan zur lhung phyir 'bul/ 7 /gang
gi rnam thar sgro skur spangs te rang bzhin brjod pa'i rgyan nyid du/ /spel ba'i legs bshad bdud rtsi'i rdzing 'dir blo ngan rdul gyis bslad pa yi/ /nongs pa gang mchis
'phags rnams 'dun sar stobs bzhi nor bu ke ta kas/ /yang yang yid kyi rnyog ma bgrungs na dwang ba'i dga' ston ci yang stsol/ 8 /zho 'thung rus pas bdar du med cing chu
bo'i rgyun gyis mi 'dag pa'i/ /thog ma med pa'i dus nas bsags pa'i sdig ltung dri ma stug po yis/ /rang sems bde gshegs snying po'i khams kyi mdzes pa rab tu sma phab pa/
/slar la stobs bzhi'i chu yis bkrus las dag pa'i dge mtshan lhag par ngoms/ 9 /'phags bod mkhas dang grub pa yongs kyi phrin las gcig tu bsdus 'dra ba'i/ /dpal ldan bla
ma dam pa gsum gy-i rnam thar rmad du byung bas mtshon/ /srid dang zhi ba'i legs spyad ji snyed nyin mor byed pa'i gzi 'od la/ /rjes su yi rangs padmo'i 'dab rgya rnam
par grol ba'i mtshar sdug g.yo/ 10 /phyogs bcu rab 'byams mu med zhing na chos ston ji snyed bzhugs kun gyi/ /

phul byung byams dang snying rje'i phyag ni ring por rkyong pa'i rol rtsed kyis/ /theg gsum dam pa'i chos kyi rnga chen rgyun chad med par brdungs pa'i sgras/ /'gro kun ma
rig gnyid las bslangs te thar pa'i grong du bkri bar gsol/ 11 /gang na dam chos snang ba gsar pas 'khor ba'i mun pa snyil byed cing / /dge legs mtha' dag cig car sbyin pa'i
rnam 'dren da lta bzhugs pa kun/ /slar yang gsang gsum tshe dpag med ltar bskal pa zhing gi rdul rnyed par/ /'tsho gzhes cho ga rab tu brtan pa'i dga' ston ches cher dar
bar shog 12 /dpal ldan bla ma dam pa rnams kyi mtshan tsam zhig kyang thos dka' na/ /phyogs re'i rnam thar cung zad brjod pa'ang sngon bsags mthu las rnyed pa ste/ /de
slad dad dang spro ba mchog gis legs spyad don ldan 'di spel ba'i/ /dge tshogs dri med kha ba dung dang ku mu dA ltar dkar bas mtshon/ 13 /'khor dang myang 'das gnyis kyis
bsdus shing dus gsum kun tu bsags pa yi/ /lus ngag yid dang rjes su 'brel ba'i dge ba'i rtsa ba ji snyed pa/ /gzhan phan sems dang 'khor gsum mi rtog shes rab zab mo'i
thabs mkhas kyis/ /bla na med pa'i byang chub snying por yongs su bsngo ba'i g.yar dam len/ 14 /de mthus phan dang bde ba'i rtsa lag lung dang rtogs pas bsdus pa yi/ /thub
pa'i dbang po'i bstan pa spyi dang bye brag rje btsun sa skya pa'i/ /ring lugs 'khrul pa'i dri ma kun zad 'khor ba ma stongs de srid du/ /dbyar gyi mtshos kyang 'gran
du med par phyogs dus kun tu rgyas par shog 15 /de 'dzin sngon byon dam par rnams kyi zab dgongs dbyings su rdzogs gyur cing / /da lta bzhugs pa'i skyes chen kun kyang nam
mkha' ji srid gnas kyi bar/ /gsang gsum 'tsho gzhes rab tu brtan cing mkhas pa'i bya ba rnam gsum gyis/ /sa gsum kun dga'i

dpal la sbyor ba'i dge mtshan snang bar 'bar gyur cig 16 /bla gos dmar po'i 'od rdul stug pos thun mtshams chu 'dzin zil gnon pa'i/ /'dus pa rnams kyang tshul khrims phung
po rang gi srog las gces par lta/ /thos bsam bsgom pa'i lang tsho rab rdzogs 'chad rtsod rtsom pa'i gzi 'od kyis/ /nyes pa'i ra ri yongs su 'phrog bzhin gong nas gong du
'phel bar shog 17 /bde gshegs bstan pa'i gdugs dkar rab g.yo phan bde'i grib bsil 'jo ba gang / /snying stobs dpung pas srid rtser 'degs la gsang bdag rjes su rkang 'jog
pa'i/ /bstan pa'i sbyin bdag chen po kun gyi tshe bsod dpal 'byor snyan grags sogs/ /legs pa'i yon tan yar ngo'i zla bzhin gong nas gong du 'phel bar shog 18 /chos ldan rgyal
po'i bka' yi spring yig phyogs kyi rgyal phran mgo bo la/ /rnam par 'god pa'i ngo mtshar rab g.yo dge bcu'i khrims kyi ra ba na/ /skye rgu mtha' dag bde bar tshud cing
kun kyang rdzogs ldan dus bzhin du/ /sde bzhi'i dpal la ci dgar spyod pa'i dge mtshan dar la babs gyur cig 19 /sdug bsngal brgya phrag du mas rab gtses khams gsum sems
can thams cad kyang / 'khor ba'i sdug bsngal rgyu dang bcas pa dug can zas bzhin rab spangs nas/ /phar phyin drug dang bsdu dngos bzhi sogs byang chub spyod mchog la zhugs
te/ /sku bzhi ye shes lnga dang ldan pa'i go 'phang myur du thob gyur cig 20 /bdag kyang deng nas tshe rabs kun tu mtshungs med dge ba'i bshes rnams kyis/ /rjes bzung
yongs rdzogs bstan pa'i sgor zhugs thos bsam sgom pa mthar phyin zhing / /'chad rtsod rtsom pas bstan dang 'gro la phan pa rgya chen rab bsgrubs nas/ /ring min thams cad
mkhyen pa'i go 'phang bde blag nyid du thob par shog 21 /de ltar lhag

bsam skyed mos tshal las mngon par 'dod pa'i me tog rnams/ /spro ba mchog gis legs par btus nas sdeb legs tshig gi srad bu la/ /mdzes par brgyus pa'i thar 'dod rgyan 'di skyabs
yul rgya mtsho'i byin mthu yis/ /gegs kyi sbyor bas nam yang rnying min 'dod don 'bras bu g.yur za shog 22 /bkra shis gang zhig bskal mang rnyed dka'i bde stong gnyis
su med pa yi/ /lhan skyes ye shes nor bu'i snye ma skad cig nyid la lag pa'i rtser/ /sbyin mkhas skyabs kun 'dus pa'i ngo bo dpal ldan bla ma'i tshogs rnams kyi/ /bkra
shis byin rlabs snang ba gsar pas srid zhi'i khams kun khyab gyur cig 23 /de ltar dpal ldan bla ma dam pa gsum gyi rtogs pa brjod pa ngo mtshar me tog g.yo ba'i 'khri shing
byin rlabs 'dod rgu'i 'byung gnas zhes bya ba 'di 'ang / snga mo nas snyigs dus kyi thams cad mkhyen pa 'jam pa'i dbyangs mkhyen brtse'i dbang po'i zhal snga nas rje bla
ma dam pa 'di gsum gyi rtogs brjod cig nges par ma byung thabs med du dgongs nas rnam thar zhig ljags rtsom stsal rgyu'i thugs bzhed yod pa'i khar/ bdag gis kyang gsol
ba btab pas khyod kyis rgyus yod kyi tho dzar zhig byung tshe de bzhin bya'o zhes zhal bzhes thob par gyur na'ang / de rjes gus phran rang le lo dang snyom las kho na'i
gzhan dbang du song nas tho dzar de bri ma thub par yun ring por song ba'i mthar/ slar yang snyigs dus kyi thams cad mkhyen pa mchog gi zhal nas/ kho bo'ang 'chad rtsod rtsom
gsum dang / skabs skabs su yi dam lha'i bsnyen pa 'dra bya dgos pa bcas kyi brel g.yeng kho nas re zhig rnam thar 'bri ba'i long med pa lta bur gyur pas/ da ni rnam
par thar pa de khyod kyis bris shig ces bka' stsal rin po che gser gyi con pan lta bu spyi bor stsal ba la brten gyen ldog ma spobs par rigs dang dkyil 'khor rgya mtsho'i

khyab bdag bka' drin mtshungs zla ma mchis pa mkhan chen rdo rje 'chang byams pa kun dga' bstan 'dzin bkra shis grags pa'i rgyal mtshan dpal bzang po'i zhal snga nas dang /
mkhas dang grub pa yongs kyi gtsug rgyan bka' drin gzhal bar dka' ba mkhan chen rdo rje 'chang rnal 'byor 'jam dpal bzang po'i zhal snga nas dang / kun mkhyen bu ston gnyis
pa rdo rje 'chang rin chen blo gsal bstan skyong dpal bzang po'i zhal snga nas dang / nyams dang rtogs pa'i mthar son zhabs drung rin po che 'jam dbyangs nam mkha' rgyal
mtshan la sogs pa yongs 'dzin dam pa bka' drin can rnams kyi zhabs rdul spyi bos blangs te gsung gi bdud rtsis 'tsho zhing / khyad par du'ang rtsod dus kyi thams cad
mkhyen pa 'dzam gling byang phyogs kyi thub dbang gnyis pa 'jam pa'i dbyangs mkhyen brtse'i dbang po dang / gnas lnga rig pa'i mkhas pa chen po mdo sngags bstan pa'i srog
shing 'jam pa'i dbyangs ngag dbang legs grub pa gnyis kyi bka' drin la brten nas phyi nang rig pa'i gnas la blo gros kyi padmo cung zad kha bye ba shAkya'i dge slong byams
pa kun dga' bstan pa'i rgyal mtshan nam/ ming gzhan 'jam dbyangs smra ba'i seng ge mtsho byung dga' ba'i bshes gnyen du bod pa'am/ 'jam dpal dgyes pa'i bshes gnyen gtsug
lag smra ba'i nyi ma phyogs thams cad las rnam par rgyal ba'i sde zhes kyang bgyi bas rnam g.yeng dang le lo'i gseb tshags rnams su rim gyis bris te/ rab byung bcu bzhi
pa'i nang gses lcags mo bya'i lor thams cad bris zin pa yin na'ang / slar yang mkhan chen rdo rje 'chang rnam gnyis dgongs pa zhi dbyings su gzigs pa'i tshul rnams kyang
kha bskangs te yongs su rdzogs par rab byung bco lnga pa'i thog ma legs sbyar gyi skad du pra bha wa zhes pa bod skad du rab byung ste rgya rtsis pas me mo yos kyi

lo/ nag pa zla ba'i dkar phyogs kyi rgyal ba dang po'i nyin yon tan rin po che du ma'i 'byung gnas dpal e wa~M chos ldan gyi bla brang thar pa rtser grub par bgyis pa 'dis
kyang bdag sogs sems can thams cad kyi rgyud la dpal ldan bla ma dam pa rnams kyi byin rlabs myur du 'jug pa'i rgyur gyur cig/ //shu bha mastu sarba dza ga tAM// //

